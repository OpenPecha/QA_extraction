
དྲི་བ།༡. ཁྱེད་ལ་འཛམ་གླིང་དུས་རབས་གསར་བའི་ཁྱད་མཚར་ཤེས་རིག་གི་ 
གླིང་ཀ་ཉུལ་འདོད་ཡོད་དམ།
ལན། དུས་རབས་གསར་བའི་ཤེས་རིག་གི་གླིང་ཀ་ནི། ཁྱད་མཚར་ཤེས་རིག་སྣ་ 
ཚོགས་ཀྱི་མེ་ཏོག་རྣམ་པར་བཀྲ་བའི་ཉམས་དགའ་བའི་སྐྱེད་ཚལ་གསར་བ་ཞིག་
ཡིན་པས།
འཛམ་གླིང་གི་མི་རིགས་ཚོ་སང་ཉིན་ལས་དེ་རིང༌། དེ་རིང་ལས་ད་ལྟ་ཤེས་རིག་
གི་སྐྱེད་ཚལ་དུ་ཉུལ་ནས། ཤེས་བྱའི་མེ་ཏོག་གི་རྐང་རེ་རེ་བཞིན་བཏུས་ཏེ་འཛམ་
གླིང་བརྡ་འཕྲིན་དུས་རབས་ལ་གོམ་པ་གཅིག་སྤོ་གཉིས་སྤོ་བྱེད་འདོད་ཀྱི་སྤྲོ་སེམས་
ནི་རྗོད་མི་ཤེས་པ་ལྟ་བུ་ཞིག་ཏུ་གྱུར་ཡོད།
དེའི་ཕྱིར་ང་ལའང་འཛམ་གླིང་དུས་རབས་གསར་བའི་ཁྱད་མཚར་ཤེས་རིག་གི་
གླིང་ཀ་ཉུལ་འདོད་ཧ་ཅང་ཆེན་པོ་ཡོད།


དྲི་བ།༢. ཀྲུང་གོའི་ཡུལ་གྱི་ནང་བསྟན་གནས་རི་གྲགས་ཅན་བཞི་གང་དག་ཡིན། 
ལན། དེ་ནི་རི་བོ་རྩེ་ལྔ་དང་། རི་བོ་གྲུ་འཛིན། དཔལ་རི་རྩེ་དགུ། གླང་ཆེན་ 
འགྱིང་རི་བཅས་བཞི་ཡིན། འཛམ་གླིང་གི་ནང་བསྟན་གནས་རི་གྲགས་ཅན་ལས།
ཀྲུང་གོའི་ཡུལ་གྱི་ནང་བསྟན་གནས་རི་གྲགས་ཅན་བཞི་ནི། འཇམ་པའི་དབྱངས་
ཀྱི་གནས་མཆོག་རི་བོ་རྩེ་ལྔ། ཐུགས་རྗེ་ཆེན་པོའི་གནས་མཆོག་རི་བོ་གྲུ་འཛིན། 
ས་ཡི་སྙིང་པོའི་གནས་མཆོག་དཔལ་རི་རྩེ་དགུ། ཀུན་ཏུ་བཟང་པོའི་གནས་མཆོག་
གླང་ཆེན་འགྱིང་རི་སྟེ་གནས་ཆེན་བཞིའི་ཡ་གྱལ་རི་བོ་རྩེ་ལྔ་ནི་སྔོན་ནང་བའི་སྟོན་
པ་ཤཱཀྱ་ཐུབ་པའི་མདོ་ཕལ་བོ་ཆེ་རུ། ལག་ན་རྡོ་རྗེ་ལ་བཀའ་སྩལ་བ། བྱང་ཤར་གྱི་
མཚམས་སུ་མ་ཧཱ་ཙི་ན་ཞེས་པའི་ཡུལ་ཆེན་པོ་དེར་ལྷུན་པོ་རྩེ་ལྔ་ཞེས་བྱ་བའི་རི་
བོ་ཡོད་ལ། ང་ཉིད་མྱ་ངན་ལས་འདས་པའི་འོག་ཏུ་གནས་དེར་བྱང་ཆུབ་སེམས་
དཔའ་འཇམ་དཔལ་གཞོན་ནུར་གྱུར་པས་སྤྱོད་ལམ་ཅི་བདེ་བའི་ཚུལ་གྱིས་གནས་ 
ཏེ། སེམས་ཅན་ལ་ཕན་པ་དང་བདེ་བའི་ཆོས་སྟོན་ཞིང་ལྷ་ཀླུ་དྲེགས་པ་སྡེ་བརྒྱད་
ཀྱིས་ཡོངས་སུ་བསྐོར་ཏེ་མཆོད་པ་དང་བཀུར་སྟི་བྱེད་པར་འགྱུར་རོ། །ཞེས་གསལ་ 
བོར་ལུང་བསྟན་པ་བཞིན་ཀྲུང་གོའི་ཀྲོའུ་རྒྱལ་རབས་ཀྱི་སྐབས་སུ་རྗེ་བཙུན་འཇམ་ 
པའི་དབྱངས་དངོས་སུ་རི་བོ་རྩེ་ལྔའི་གནས་མཆོག་ཏུ་འཁྲུངས། དེ་རྗེས་ཀྲུང་གོའི་ 
རྒྱལ་རབས་མང་བོའི་སྐབས་སོགས་སུ་གནས་དེར་ལྷ་ཁང་མང་དུ་བཞེངས་ཏེ་


མཆོད་གནས་སུ་གྱུར་ཕྱིན་ཀྲུང་གོའི་རྒྱལ་ཁབ་ཏུའང་རྗེ་བཙུན་འཇམ་པའི་དབྱངས་
ཀྱི་གནས་རི་ཉིད་དུ་གྲགས།རི་དེ་རྩ་བ་གཅིག་ལ་རྩེ་མོ་ལྔ་ཡོད་པས་མིང་དེ་ལྟར་ 
ཡོངས་གྲགས་ལ་དབུས་རི་སེངྒེ་འགྱིང་འདྲ། ཤར་རི་གླང་ཆེན་འདྲ་བ། ལྷོ་ དུ་གྲགས།
རི་རྟ་མཆོག་འདྲ་བ། ནུབ་རི་རྨ་བྱ་གར་ལ་རོལ་འདྲ། བྱང་རི་ཤང་ཤང་བསྣོལ་འདྲའི་ 
ས་དཔྱད་ལེགས་པར་བཤད། རི་འདི་དག་ལས་ཆེས་མཐོ་ཤོས་དེ་བྱང་རི་ཡིན་ལ། 
རི་དེ་མཚོ་ངོས་ནས་མཐོ་ཚད་སྨི་༣༠༥༨ ཡིན། ༢༠༠༩ ལོ་ནས་བཟུང་འཛམ་གླིང་གི་ 
གནའ་ཤུལ་རིག་དངོས་གྲགས་ཆེན་སྲུང་སྐྱོབ་ཀྱི་གྲས་སུ་བཞག
དུས་རབས་ཉི་ཤུའི་ལོ་རབས་བཅུ་པ་ཡས་མས་སུ་གནས་འདིར་དགོན་པ་བརྒྱ་ཕྲག་ 
གཅིག་ལ་ལོང་ཙམ་ཞིག་ཡོད་པ་དང༌། དེང་སྐབས་དགོན་པ་ ༡༠༥ ཡས་མས་ཡོད། 
རྟེན་གྱི་གཙོ་བོ་སྔོན་ཆོས་རྒྱལ་མྱ་ངན་མེད་ཀྱིས་བཞེངས་བའི་རིང་བསྲེལ་ 
མཆོད་རྟེན་ཁྱད་འཕགས་དེ་ཉིད་ནང་འཇུག་བྱས་ཡོད་པའི་མཆོད་རྟེན་དཀར་པོ་
དང༌། ད་དུང་ལྷ་འཇམ་དབྱངས་དང་འཕགས་པ་སྤྱན་རས་གཟིགས་ཕྱག་སྟོང་
སྤྱན་སྟོང་སོགས་དུ་མ་བཞུགས་ཡོད།


༣༽ འཛམ་གླིང་གི་ནང་བསྟན་གནས་རི་གྲགས་ཅན་ལས། ཀྲུང་གོའི་ཡུལ་གྱི་ 
ནང་བསྟན་གནས་རི་གྲགས་ཅན་བཞིའི་ཡ་གྱལ་རི་བོ་གྲུ་འཛིན་ནམ་རྒྱ་གར་བས་
འདི་ལ་རི་བོ་པོ་ཏ་ལའང་ཟེར། འདི་ནི་སྟོན་པ་ཤཱཀྱ་ཐུབ་པས་འཕགས་པ་སྤྱན་ 
རས་གཟིགས་ཀྱི་གནས་རི་ཡིན་པར་ལུང་བསྟན་ཞིང་། སྔོན་གནས་འདིར་རྒྱ་གར་


གྱི་གྲུབ་ཆེན་ཞིག་ཡུན་རིང་སྒྲུབ་པ་ལ་གནས་མཐར་འཕགས་པ་སྤྱན་རས་གཟིགས་
ཀྱི་ཞལ་དངོས་སུ་མཇལ་བ་ནས་བཟུང་ཆོས་དད་བ་རྣམས་ཀྱིས་གནས་དེ
འཕགས་པ་སྤྱན་རས་གཟིགས་དངོས་སུ་བཞུགས་པའི་གནས་ཉིད་དུ་ངོས་བཟུང་
ཞིང་རྒྱལ་རབས་སོ་སོའི་རིང་ལ་གནས་དེར་དགེ་འདུན་པའི་སྡེ་བཙུགས་ཤིང་རྟེན་
བཞེངས་མང་དུ་གནང་། གནས་འདི་ནི་ཀྲུང་གོའི་ལྷོ་ཕྱོགས་མཐའི་རྒྱ་མཚོའི་གླིང་
གི་གླིང་ཕྲན་ཞིག་ཡིན་ཕྱིན་ཕྱོགས་བཞི་རྒྱ་མཚོས་ཡོངས་སུ་བསྐོར་ཞིང་། བྲག་ཆུ་ 
ཤིང་གསུམ་འཛོམ་པའི་ཉམས་འགའ་བའི་གནས་མཆོག་དེའི་ཕྱིའི་རྒྱ་ཁྱོན་ལ་སྟོང་
སྨི་གྲུ་བཞི་མ་༡༣ ལྷག་ཡོད་པའི་རྒྱ་མཚོའི་གླིང་ཕྲན་ཞིག་ཡིན། ད་དུང་མི་རྣམས་ 
ཀྱིས་འདི་ལ་མཚོ་གླིང་ཆོས་ཀྱི་ཞིང་ཁམས་ཞེས་འབོད། ཀྲུང་གོའི་ལྷོ་ཕྱོགས་ཀྲི་ཅིང་ 
ཞིང་ཆེན་གྱི་ཁོངས་གཏོགས་སུ་ཡོད་ལ། ད་སྐབས་གནས་འདིར་དགོན་པ༨༢ ཡོད་ 
པ་དང་དགེ་འདུན་པ་བཞི་སྟོང་ལྷག་ཡོད་པར་བཤད།
སྤྱན་རས་གཟིགས་ཀྱི་བཞེངས་སྐུ་སོགས་རྟེན་གྱི་གཙོ་བོའང་མང་དུ་ཡོད།
ཀྲེ་ཅིང་ཞིང་ཆེན། རི་བོ་གྲུ་འཛིན། སྤྱན་རས་གཟིགས། 
དཔལ་རི་རྩེ་དགུ།
༤༽ འཛམ་གླིང་གི་ནང་བསྟན་གནས་རི་གྲགས་ཅན་ལས། ཀྲུང་གོའི་ཡུལ་གྱི་ 
ནང་བསྟན་གནས་རི་གྲགས་ཅན་བཞིའི་ཡ་གྱལ་དཔལ་རི་རྩེ་དགུ་ནི། སྟོན་པ་ཤཱཀྱ་ 
ཐུབ་པ་སྐུ་མྱ་ངན་ལས་འདས་ནས་ལོ་ཆིག་སྟོང་ལྔ་བརྒྱ་ཡས་མས་ཤིག་ལ་བྱང་ཆུབ་ 
སེམས་དཔའ་ས་ཡི་སྙིང་པོ་འཁྲུངས་ནས་གནས་དེར་ཕེབས་ཏེ་སྒྲུབ་པ་ལ་ཡུན་དུ་
བཞུགས་པའི་གནས་མཆོག་ཅིག་ཡིན་པ་དང་། ངོ་མཚར་བའི་གནས་མི་འདྲ་བའི་རི་



དགུ་ཡོད་པས་མིང་ལའང་དཔལ་རི་རྩེ་དགུ་རུ་འབོད། རི་དེའི་མཐོ་ཚད་ལ་མཚོ་ 
ངོས་ནས་སྨི་༡༣༤༢ ཙམ་ཞིག་ཡོད།
ཐང་རྒྱལ་རབས་དང་མིང་རྒྱལ་རབས་ཀྱི་སྐབས་སོགས་སུ་གནས་དེར་དགོན་
པ་མང་དུ་བཏབ་ནས་མཆོད་གནས་སུ་བཀུར། ད་སྐབས་གནས་འདིར་དགོན་པ་
བརྒྱད་ཅུ་ལྷག་ཡོད།
རྟེན་གྱི་གཙོ་བོ་ས་ཡི་སྙིང་པོའི་སྐུ་བརྙན་དམར་བརྡུང་དང་། ས་ཡི་སྙིང་པོའི་
བཞེངས་སྐུ་སོགས་མང་དུ་ཡོད།
ཨན་ཧུའེ་ཞིང་ཆེན། རི་བོ་རྩེ་དགུ ས་ཡི་སྙིང་པོ། 
གླང་ཆེན་འགྱིང་རི།
༥༽ འཛམ་གླིང་གི་ནང་བསྟན་གནས་རི་གྲགས་ཅན་ལས། ཀྲུང་གོའི་ཡུལ་གྱི་ 
ནང་བསྟན་གནས་རི་གྲགས་ཅན་བཞིའི་ཡ་གྱལ་གླང་ཆེན་འགྱིང་རི་འམ་རི་བོ་འོད་ 
ཟེར་ཅན་ཡང་ཟེར། གནས་འདིར་སྔོན་ཆད་དུས་རབས་དགུ་པ་ཡས་མས་སུ་ཏའོ་
ཅའོ་ཆོས་ལུགས་པ་མང་དུ་སྡོད་པའི་གནས་ཤིག་ཡིན། དེ་རྗེས་ཀྲུང་གོའི་སུང་རྒྱལ་
རབས་ཀྱི་སྐབས་སུ་ནང་བའི་དགོན་པ་བཞེངས་པར་མ་ཟད་ཀུན་ཏུ་བཟང་པོའི་སྐུ་
བརྙན་བཞེངས་ཏེ་ནང་བསྟན་གནས་ཆེན་ཞིག་ཏུ་བསྒྱུར། དེ་ནས་བཟུང་ཀུན་ཏུ་ 
བཟང་པོའི་གནས་རི་ཉིད་དུ་གྲགས་པ་ཡིན།
རི་འདིའི་མཐོ་ཚད་ལ་མཚོ་ངོས་ནས་སྨ་༣༠༩༩ ཡོད་པ་དང༌། སངས་རྒྱས་སྟོང་ 
གི་རི་བོའང་ཟེར། ཀྲུང་གོའི་ཝེ་རྒྱལ་རབས་དང་ཅིན་རྒྱལ་རབས་སོགས་ཀྱི་སྐབས་
སུ་གནས་འདིར་དགོན་པ་མང་དུ་བཏབ་ཅིང་རྟེན་མང་དུ་བཞེངས། གནས་འདིར་


དགོན་པ ༢༦ ཙམ་ཡོད་ལ། ༡༩༩༦ ལོར་འཛམ་གླིང་གནའ་ཤུལ་གྲགས་ཅན་སྲུང་
སྐྱོབ་བྱེད་པའི་གྲས་སུ་བཞག
ད་སྐབས་གནས་འདིར་དགོན་པ་༣༠ ལྷག་ཡོད་ཅིང་། རྟེན་གྱི་གཙོ་བོ་འཕགས་ 
པ་ཀུན་ཏུ་བཟང་པོའི་སྐུ་བརྙན་གླང་ཆེན་མཆེ་བ་དྲུག་ལྡན་ལ་བཅིབས་ཤིང་ལྗིད་
ཚད་ལ་ཏུན་ ༦༢ ལོངས་པ་ཞིག་བཞེངས་ཡོད་པ་དང་། གཞན་ཡང་རྟེན་བྱིན་ཅན་ 
མང་དུ་བཞེངས་ཡོད།
ཟི་ཁྲོན་ཞིང་ཆེན། གླང་ཆེན་འགྱིང་རི། ཀུན་ཏུ་བཟང་པོ། སངས་རྒྱས་སྟོང་གི་རི་བོ། 

དྲི་བ།༦. ནུབ་ཕྱོགས་སུ་བསྐྱོད་པའི་ཟིན་བྲིས་དེ་གཞི་གང་ལས་བརྩམས།
ལན། དེ་ནི་སྔོན་སངས་རྒྱས་ཀྱི་བསྟན་པ་ལ་རབ་ཏུ་བྱུང་བའི་ཀྲུང་གོའི་སློབ་
དཔོན་ཞིག་རྒྱ་གར་དུ་གནས་སྐོར་དང་སློབ་སྦྱོང་དུ་ཕྱིན་པའི་གཏམ་རྒྱུད་ཅིག་ལས་
འཕྲོས་པ་ཡིན།
དེ་ཡང་ལོ་སྟོང་ཕྲག་གི་ཡར་སྔོན་ཏེ་དུས་རབས་བདུན་པའི་ནང་། ཀྲུང་གོའི་ 
ཐང་རྒྱལ་རབས་ཀྱི་སྐབས་སུ་བློན་ཆེན་ཞིག་གི་ཁྱིམ་རྒྱུད་དུ་སྤྱི་ལོ་༦༠༢ ལོར་སྐུ་
འཁྲུངས། དགུང་ལོ་༡༥ སོན་པ་ན་སངས་རྒྱས་ཀྱི་བསྟན་པ་ལ་རབ་ཏུ་བྱུང་སྟེ་རྒྱལ་
བའི་གསུང་རབ་སོགས་ལ་བློ་གྲོས་ཀྱི་སྦྱངས་བ་མི་དམན་པ་ཐོབ། ཁོང་གིས་ད་དུང་ 
རྒྱ་གར་དུ་དངོས་སུ་སོང་སྟེ་སློབ་སྦྱོང་མཐར་ཕྱིན་པ་ཞིག་བྱེད་པར་དགོངས་ནས་


གོང་མར་སྙན་ཞུ་ཡང་ཡང་ཕུལ། སྤྱི་ལོ་༦༢༩ ལོར་གོང་མས་བཀའ་གནང་ཞིང་ལམ་ 
ཡིག་སྤྲད་དེ་ཁོང་དངོས་སུ་འཕགས་ཡུལ་དུ་ལམ་ལ་ཆས།
རྒྱ་གར་ནས་དཔལ་ནཱ་ལེན་དྲ་སོགས་སུ་ཕེབས་ཏེ་སློབ་དཔོན་མང་དུ་བསྟེན་ 
ནས་སློབ་གཉེར་བྱས། དེ་ནས་ལོ་མང་ཙམ་སྦྱང་བ་བྱས་མཐར་ཁོང་རྒྱ་གར་དུ་ 
མཁས་པའི་གྲགས་པ་རྒྱས་ཏེ། རྒྱ་གར་བས་སློབ་དཔོན་འདིའི་མཚན་ལ་མ་ཧཱ་ཡཱ་
ན་དེ་བ་ཞེས་ཤིན་ཏུ་གཙིགས་ཆེན་དུ་འཛིན་པའི་མཁས་པ་ཞིག་ཏུ་གྱུར། ཕལ་
ཆེར་ཡིག་ཚང་ལྟར་ན་ལོ་༡༤ རིང་ལ་སློབ་གཉེར་བྱས། མཐར་རྒྱ་གར་ལྷོ་ཕྱོགས་ 
ཀྱི་རྒྱལ་པོ་དྷ་རུ་བྷ་དྲས་སྐྱེལ་མ་བྱུང་བར་བརྟེན། ཁོང་གིས་རྒྱ་གར་ཡུལ་ནས་ཆོས་
གཞུང་གི་སྐོར་སོགས་གླེགས་བམ་༦༥༧ དང༌། གཞན་སྐུ་གསུང་ཐུགས་རྟེན་སོགས་
གླང་ཆེན་ལ་བཀལ་ཏེ་ཕྱིར་ཀྲུང་གོའི་རྒྱལ་ཁབ་ཏུ་སླེབ་སྐབས་དེར་གོང་མ་ཐའེ་
ཙུང་གིས་བསུ་བ་རྒྱ་ཆེར་བྱས་པར་བརྟེན་ཁོང་གི་མཚན་སྙན་བླ་ལྷག་ཏུ་འབར།
དེ་ནས་ཁོང་གིས་གཙོས་ཀྲུང་གོའི་མཁས་པ་ཚོ་ཕྱོགས་བསྡུས་བྱས་ཏེ། བྱམས་ཆོས་
་ལྔ་སོགས་དང༌། བཀའ་བསྟན་གྱི་གླེགས་བམ་དྲུག་བརྒྱ་ལྷག་ཀྲུང་གོའི་སྐད་དུ་ 
བསྒྱུར། གོང་མས་རམ་འདེགས་འོག་དགོན་པ་སོ་སོའི་སློབ་དཔོན་གྱི་ཁུར་བཞེས་ 
ཏེ་རབ་བྱུང་གི་སྡེ་ཧ་ཅང་དར་རྒྱས་སུ་སོང་བར་མ་ཟད་སློབ་དཔོན་འདི་ཉིད་མ་ 
ཧཱ་ཙི་ནའི་རྒྱ་ཆེན་སྤྱོད་རྒྱུད་ཀྱི་ཤིང་རྟ་ཆེན་པོར་གྱུར་བ་སོགས་ཀྲུང་གོའི་ལོ་རྒྱུས་ 
ཁག་ན་གསལ། མཐར་དགུང་ལོ ་༦༥ སྟེ་ཕྱི་ལོ ་༦༦༤ པར་སྐུ་གཤེགས་སོ། ། 
དེ་རྗེས་དུས་རབས་འགའ་ཞིག་རྫོགས་པ་ན་མིང་རྒྱལ་རབས་ཀྱི་སྐབས་སུ་ཀྲུང་ 
གོའི་རྩོམ་པ་པོ་གྲགས་ཅན་ཝུའུ་ཁྲེང་ཨེན་ཞེས་པས་དངོས་ཡོད་ལོ་རྒྱུས་འདི་གཞིར་ 
བཟུང་ནས། རྟོག་བཏགས་སྣ་ཚོགས་ཀྱིས་ཟུར་བརྒྱན་ཏེ་ནུབ་ཕྱོགས་སུ་བསྐྱོད་པའི་


ཟིན་བྲིས་ཞེས་པའི་སྒྲུང་གཏམ་ཞིག་བརྩམས། སྒྲུང་རྩོམ་དེ་བརྗོད་བྱ་རྗོད་བྱེད་ 
གང་ཐད་ནས་ཕུལ་དུ་སོན་པ་ཞིག་ཡིན་གཤིས། རྗེས་སུ་ཀྲུང་གོའི་སྒྲུང་རྩོམ་གྲགས་ 
ཅན་བཞིའི་ཡ་གྱལ་གྱི་གོ་གནས་ཟིན་ཡོད་པར་མ་ཟད། ༡༩༨༥ ལོར་ཀྲུང་གོས་སྒྲུང་ 
རྩོམ་འདི་འཁྲབ་སྟོན་ཐོག་མ་བྱས་པ་ཡིན། དེ་འབྲེལ་འཁྲབ་སྟོན་སྣ་ཚོགས་ཀྱི་ལམ་ 
ནས་ཧ་ཅང་རིན་ཐང་ལྡན་པའི་ལོ་རྒྱུས་ཤིག་ཏུ་གྱུར་ཡོད།
ནུབ་ཕྱོགས་སུ་བསྐྱོད་པའི་ཟིན་བྲིས། ཐང་ཟན་བླ་མ། ཝུའུ་ཁྲེང་ཨེན། 
དྲི་བ། རྒྱབ་ཁབ་གསུམ་གྱི་གཏམ་རྒྱུད་དེ་གང་ལ་གཞི་བཅོལ་ནས་བརྩམས། 
ལན། ཀྲུང་གོའི་བརྩམས་སྒྲུང་གྲགས་ཅན་བཞི་ལས་རྒྱབ་ཁབ་གསུམ་གྱི་གཏམ་ 
རྒྱུད་ནི། ཡོན་རྒྱལ་རབས་དང་མིང་རྒྱལ་རབས་ཀྱི་མཚམས་སུ་བྱུང་བའི་རྩོམ་ 
པ་པོ་ལུའོ་ཀོའན་ཀྲུང་གིས་དུས་རབས་ ༡༤ མཇུག་ཡས་མས་ཀྱི་ལོ་བཅུ་ཕྲག་ལྷག་ 
ལ་ཧྭན་ཕྱི་མའི་དཔེ་ཆ་དང་དམངས་ཁྲོད་ངག་རྒྱུན་གཞིར་བཟུང་སྟེང་བཞེངས་
བསྐྲུན་སྣ་ཚོགས་ཀྱིས་བརྩམས་པ་ཞིག་ཡིན་ལ། ༡༩༩༠-༡༩༩༤ བར་ལ་དམངས་ 
སྒོར་དུང་ཕྱུར་ ༡.༧ བཏང་སྟེ་ཀྲུང་གོས་འཁྲབ་སྟོན་བྱས། གཏམ་རྒྱུད་འདི་ནི་མི་ 
སྣ་གསུམ་གྱིས་མནའ་ཤག་འདུམ་སྒྲིག་གི་གཏམ་རྒྱུད་ལས་མགོ་བརྩམས་ཏེ་ཝུའུ་ 
རྒྱལ་ཁབ་སྙོམ་སྒྲིག་བྱས་པའི་དོན་རྐྱེན་ནས་མཇུག་བསྒྲིལ་བ་ཡིན། ཧྭན་ཤར་མའི་ 
དུས་མཇུག་དང་རྒྱལ་ཁབ་གསུམ་ཀྱི་དུས་རབས་ཝེ་དང༌། ཧྲུའུ་། ཝུའུ་རྒྱལ་རབས་སྟེ་
རྒྱལ་ཁབ་དེ་གསུམ་བར་གྱི་དམག་དོན་དང་ཆབ་སྲིད་འཐབ་རྩོད་སོགས་བཞེངས་



འབྲི་བྱས་ཡོད། ཡིག་འབྲུ་ཉུང་ཞིང་དོན་གསལ་བ། མི་སྣའི་སྣང་བརྙན་བཞེངས་ 
འབྲི་གཏིང་ཟབ་ཅིང་གསོན་ཉམས་དོད་པ། བརྒྱུད་རིམ་ཀྱག་ཀྱོག་ཆེ་བ། གྲུབ་ཆ་ 
གཏོས་ཆེ་བ། མི་སྣ་༢༠༠༠ཙམ་གྱི་སྣང་བརྙན་བཞེངས་འབྲི་བྱས་ཡོད་པར་མ་ཟད་ 
ཕུལ་དུ་བྱུང་བའི་མི་སྣ་ཀྲོའུ་ཀོ་ལང༌། ཚའོ་ཚའོ། ཀོའན་ཡུས། ལིའུ་པེའུ་སོགས་ཀྱིས་ 
སྣང་བརྙན་ཞིབ་འབྲི་བྱས་ཡོད། དེ་ལས་ཀྲོའུ་ཀོ་ལའང་ནི་རྩོམ་པ་པོའི་སེམས་
དབུས་ཀྱི་ཁྱད་འཕགས་མི་སྣ་ཤིག་ལ་ངོས་བཟུང་ཡོད་པར་མ་ཟད། ཁོའི་སྟོབས་ 
ཤུགས་དང་དཔའ་གདེངས་དག་རྩལ་སྤྲུགས་བྱས་ཡོད། ཚའོ་ཚའོ་ནི་ཐབས་བཀོད་ 
འཛོམས་ལ་དཔའ་ངར་ཆེ་བ། ཁྲ་མར་མཁས་ལ་སྡིག་རྩུབ་ཆེ་བ། འདོད་ཧམས་དང་ 
གཡོ་ཁྲམ་གསུམ་ལ་མཁས་པའི་ཆབ་སྲིད་པ་ཞིག་ཀྱང་ཡིན་པའི་སྣང་བརྙན་བསྟན་
ཡོད། ཀོའན་ཡུས་ནི་འོས་འགན་རི་ལྟར་ལྗི་རུང་ཕྲག་ཏུ་ལེན་པ། དཔའ་རྔམ་ལྡན་ 
ལ་བློ་བརྟན་འགྱུར་མེད་ཅན་ཞིག་ཡིན་པ་དང་། ཡིན་ནའང་ཁོའི་དཔའ་ཉམས་
དེ་རང་ཉིད་ཀྱི་ཞེ་འཁོན་གྱིས་བསླངས་པ་ལས་རྒྱལ་ཁབ་དང་མི་རིགས་ཀྱི་དོན་དུ་ 
མིན་པ་ལྟར་བཞེངས་ཡོད། ལོའུ་པེའུ་ནི་དམངས་ལ་བྱམས་ཤིང༌། གོང་བཀུར་གུས་ 
ཞབས་པ་ཞིག་དང་། ཀུན་གྱིས་མིག་དཔེ་བགྲངས་བའི་སྐྱེས་ཆེན་དམ་པ་ཞིག་ཏུ་ 
བཞེངས་འབྲི་བྱས་ཤིང་གསོན་ཉམས་ལྡན་པའི་རྒྱལ་ཁབ་གསུམ་གྱི་གཏམ་རྒྱུད་འདི་ 
ནི་དམངས་ཁྲོད་ན་ཧ་ཅང་སྐད་གྲགས་ཆེ་བའི་ལོ་རྒྱུས་བརྩམས་སྒྲུང་ཞིག་ཏུ་གྱུར་
སོང་བ་ཡིན།

དྲི་བ།༨. ཆུ་ངོགས་གཏམ་རྒྱུད་དེ་གཞི་གང་ལ་བཅོལ་ནས་བརྩམས།
ལན། ཀྲུང་གོའི་བརྩམས་སྒྲུང་གྲགས་ཅན་བཞི་ལས་ཆུ་ངོགས་གཏམ་རྒྱུད་ནི།
ཡོན་རྒྱལ་རབས་དང་མིང་རྒྱལ་རབས་ཀྱི་མཚམས་སུ་བྱུང་ཞིང་དུས་རབས་ 
༡༤ པའི་ནང་གི་རྩོམ་པ་པོ་ཧྲི་ནའེ་ཨན་གྱིས་ཆུ་ངོགས་གཏམ་རྒྱུད་འདི་སུང་རྒྱལ་ 
རབས་ཀྱི་སྐབས་སུ་བྱུང་བའི་དམངས་ཁྲོད་ཀྱི་ལོ་རྒྱུས་ཤིག་སྟེ། ཞིང་སྡེ་ནས་རྨང་ 
བཏིང་བའི་དམག་འཁྲུགས་ཀྱི་གཏམ་རྒྱུད་དངོས་ཀྱིས་གཞིར་བཟུང་སྟེང་རྒྱུ་ཆ་
གསར་གཏོད་བྱས་ནས་བྲིས་པ་ཞིག་ཡིན་ལ། ༡༩༩༤ལོ་ནས་བཟུང་འཁྲབ་སྟོན་བྱས།
གཏམ་རྒྱུད་འདིས་ལའང་ཧྲན་མཚོ་གླིང་དུ་ཐོབ་ཐང་དང་གཤིས་རྒྱུད་ས་ཕྱོགས་མི་
གཅིག་པའི་དཔའ་རྒོད་༡༠༨ ཀྱིས་འཐབ་འཁྲུགས་གི་བརྗོད་བྱ་གཞིར་བཟུང་ནས་
ཁོ་ཚོ་ལ་ཁྱད་ཆོས་མི་འདྲ་བའི་ཡོན་ཏན་དག་གཟེངས་སུ་བཏེགས་ཏེ་བྲིས་ཡོད་ 
ལ། མི་སྣ་གཙོ་བོ། སུང་ཅང་། ཝུའུ་ཡོང་། ལི་ཁུའེ། བོས་སུང་། ལིན་ཁྲུང་། ལུའུ་ཧྲིན་ 
སོགས་ལའང་ཧྲན་རི་བོའི་དཔའ་རྒོད་དག་བཞེངས་བསྐྲུན་བྱས་ཏེ་དེའི་སྐབས་ཀྱི་
སྤྱི་ཚོགས་ཀྱི་འགལ་ཟླ་སྔོགས་འདོན་དང༌།
གཙོ་འཛིན་སུང་ཅང་གིས་སྤུན་ཟླ་ཡོངས་ཀྱི་མ་འོངས་པའི་མདུན་ལམ་ལ་ 
བསམ་སྟེ་གོང་མ་ཚང་ལ་ལྷག་བསམ་ཟོལ་མེད་ཀྱིས་མགོ་བཏགས་བྱས་ནས་ཞབས་ 
ཞུ་ཧུར་ཐག་གིས་བསྒྲུབས་ཏེ་དབང་སྒྱུར་གྲལ་རིམ་ལའང་གཡོ་འགུལ་ཆེས་ཆེར་
བཟོས། ཡིན་ནའང་གོང་མའི་དམག་དོན་དང་ཆེས་མཐོའི་དབང་ཆ་སོགས་བློན་ 
ངན་མ་རུང་བ་དག་གིས་ཤི་འཐམས་བྱས་འདུག་པས་ཁོ་ཚོ་དང་གོང་མའི་དབང་
སྒྱུར་བར་ལ་ཕྲ་མ་དང་གཡོ་ཟོལ་གྱི་དུག་བཏབ་སྟེ། མཇུག་མཐར་དཔའ་རྒོད་བཞི་



ལྔ་ཙམ་མ་གཏོགས་ཐམས་ཅད་མཇུག་བསྡུས་སོང་བའི་དངོས་བྱུང་ལོ་རྒྱུས་ཀྱི་བྱུང་
རིམ་དང༌། ཁོ་ཚོས་རྒྱལ་ཁབ་གཅིག་གྱུར་དང་མི་དམངས་བདེ་འཇགས་ཀྱི་ཕྱིར་དུ་ 
རང་ཉིད་ཤི་དགོས་ཀྱང་ཕངས་སེམས་མེད་པའི་གཟི་བརྗིད་ཀྱི་ལམ་དེར་ཞུགས་
པ་དང༌། ཀྱག་ཀྱོག་གི་ལམ་ཕྲེང་དང་རྙོག་འཛིང་གི་མི་སྣའི་བཞེངས་བསྐྲུན་དང་
ལྷུག་བརྗོད་ཀྱི་སྐད་ཆ་དག་ལ་གསོན་ཉམས་ལྡན་ཕྱིར། ཆུ་ངོགས་གཏམ་རྒྱུད་འདི་
དམངས་ཁྲོད་ན་ཧ་ཅང་སྐད་གྲགས་ཆེ་བའི་ལོ་རྒྱུས་བརྩམས་སྒྲུང་འདོར་མི་ཐུབ་པ་
ཞིག་ཏུ་གྱུར་སོང་བ་ཡིན།

དྲི་བ།༩. ཐོག་ཁང་དམར་པོའི་རྨི་ལམ་དེ་གང་ལ་གཞི་བཅོལ་ནས་བརྩམས།
ལན། ཀྲུང་གོའི་བརྩམས་སྒྲུང་གྲགས་ཅན་བཞི་ལས་ཕུལ་བྱུང་བརྩམས་སྒྲུང་
ཐོག་ཁང་དམར་པོའི་རྨི་ལམ་ནི།
ཆིང་རྒྱལ་རབས་ཀྱི་སྐབས་བྱུང་བའི་རྩོམ་པ་པོ་གྲགས་ཅན་ཚའོ་ཞུའེ་ཆིན་གྱིས་ 
དུས་རབས་ ༡༨ པའི་ནང་སྟེ་ཆིང་རྒྱལ་རབས་ཀྱི་སྐབས་དམངས་ཁྲོད་ནས་བྱུང་བའི་ 
སྐྱོ་གར་གྱི་དུང་ཞེན་རིང་མོ་ཞིག་གིས་གཞིར་བཟུང་སྟེང༌། ཙྭ། ཧྲི། ཝང་། ཞུའུ་སྟེ་
ཁྱིམ་རྒྱུད་ཆེན་མོ་བཞིའི་དར་རྒུད་ལ་རྐང་བཙུགས་ནས་བརྩམས་པའི་ཐོག་ཁང་ 
དམར་པོའི་རྨི་ལམ་ཞེས་བརྩམས་སྒྲུང་ཆེས་གྲགས་ཅན་ཞིག་ཡིན་ལ། ༡༩༨༧ ལོ་
ནས་བཟུང་དངོས་སུ་འཁྲབ་སྟོན་བྱས།



ད་དུང་ཁོད་ཡངས་པའི་སྤྱི་ཚོགས་འཚོ་བའི་མཐོང་རྒྱ་དང་སྣང་ཚུལ་མཐའ་ 
དག་འདུས་ཤིང་མི་ཆོས་རིང་ལུགས་ཀྱི་བརྩེ་སེམས་སྣ་མང་འདུས་ཡོད་ཕྱིན། མི་ 
ཚོགས་ཀྱིས་ཐོག་ཁང་དམར་པོའི་རྨི་ལམ་དུ་དུས་རབས་ཤིག་གི་ལོ་རྒྱུས་འདུ་ཞིང་ 
བཀས་བཀོད་རིང་ལུགས་པས་དུས་མཇུག་གི་ཤེས་བྱ་ཀུན་བསྡུས་ཤིག་རེད་ཅེས་
ཡང་ཡང་བསྔགས་མྱོང་། རྩོམ་པ་པོ་ཚའོ་ཞུའེ་ཆིན་ནི་དང་ཐོག་རྒྱུ་ཆེན་དཔོན་ཆེན་
གྱི་ཁྱིམ་ནས་འཚར་ལོངས་བྱུང་ཞིང༌། བཀས་རྒྱུད་ལམ་ལུགས་གྲལ་རིམ་ལ་ནང་
ཁུལ་ནས་འཐབ་རྩོད་བསྟུན་མར་བྱུང་བ་དང་ཆབས་ཅིག ཚོ་ཚང་ཁྱིམ་རྒྱུད་ལའང་
ཐེངས་དུ་མར་ཆག་སྒོ་སྣ་ཚོགས་བྱུང་དེ་རྒྱུ་ནོར་འགའ་ལས་མ་ལྷག་པར་པེ་ཅིན་
དུ་གནས་སྤོར་དགོས་བྱུང༌། ཁྱིམ་རྒྱུད་དེ་དེ་ནས་བཟུང་ཉིན་བཞིན་ཉམས་རྒུད་ 
བྱུང་བས། ཀྱག་ཀྱོག་གི་འགག་ཕྲེང་དང་སྐྱོ་སྡུག་གི་མི་ཚེ་ལ་ཚའོ་ཞུའེ་ཆིན་རྦད་དེ་ 
ཞེན་པ་ལོག་ཅིང་། དེ་ནས་བཟུང་ནན་གྱིས་རྩོམ་འབྲི་ལ་ཞུགས་ཏེ་ཀྲུང་གོའི་གནའ་ 
རབས་བརྩམས་སྒྲུང་གི་ཡང་རྩེར་བསྒྲེངས་བའི་རྩོམ་རིག་བརྩམས་ཆོས་གྲགས་ཆེན་
ཐོག་ཁང་དམར་པོའི་རྨི་ལམ་འདི་འགྲུབ་པ་ཡིན།

དྲི་བ།༡༠. དབྱིན་ཇི་ནས་འཛམ་གླིང་གི་རླབས་ཆེན་མི་སྣ་བདམས་ཟིན་ཟེར་བ་
བདེན་ནམ།
ལན། རྒྱལ་སྤྱིའི་བོད་ཀྱི་ཆ་འཕྲིན་དྲ་བས་གསལ་བསྒྲགས་ལྟར་ན། སྤྱི་ལོ་༢༠༡༡



ཟླ ༤ ཚེས་ ༡ ཉིན། ཡོ་རོབ་དབྱིན་ཇི་རྒྱལ་ཁབ་ཀྱི་རྒྱལ་ས་ལུན་ཏུན་གྱི་ལོ་ངོ་བརྒྱ་ 
ཕྲག་གི་ལོ་རྒྱུས་ལྡན་པའི་ཝ་ཁེན་སུ་དཔེ་ཚོང་ཁང་གིས། ཉེ་ཆར་འཛམ་གླིང་གི་མི་ 
སྣ་རླབས་ཆེན་༡༠༠ བདམས་པའི་མཚན་བྱང་དངོས་སུ་ཁྱབ་བསྒྲགས་བྱས། དེའི་
ནང་དུ་བོད་མི་བཞི་བདམས་ཡོད་ཅེས་བཤད། དེ་དག་ལས་ཨ་རི་ན་བཞུགས་པའི་
བསོད་རྒྱལ་སྤྲུལ་སྐུ། ཕྱི་གླིང་ན་ཡོད་པའི་མཁས་དབང་ནམ་མཁའི་ནོར་བུ། ཆོས་
གླུ་མ་པདྨ་ཆོས་སྒྲོན་བཅས་ཀྱང་འདི་བཞི་བདམས་ནས་འདུག
ཐེངས་འདིའི་དཔྱད་འདེམས་བྱེད་པའི་སྐབས་སུ་ཆ་རྐྱེན་མང་པོ་ཞིག་ལ་བསམ་
ཞིབ་བྱས་ཡོད་ནའང་གཙོ་བོ་གསུམ་ནི།
༡ མི་དེ་ངེས་པར་དུ་གསོན་པོར་ཡོད་པ། ༢ འཛམ་གླིང་རང་བཞིན་གྱི་ཁྱད་དུ་ 
འཕགས་པའི་བསམ་བློའི་མཛད་རྗེས་བཞག་ཡོད་པ། ༣ རྒྱུན་དུ་མི་སྣ་དེ་འཚོལ་བཤེར་ 
བྱེད་སྐབས་ནེལ་སེན་དྲྭ་མཛོད་ནང་དུ་ཡོད་པ་མ་ཟད། ཟིན་བྲིས་ཡོངས་སུ་ཤུགས་རྐྱེན་ 
ཐེབས་ཡོད་དགོས་པ་བཅས་ནི་ཆ་རྐྱེན་གཙོ་བོ་ཡིན་འདུག་ཅེས་བཤད་ཡོད། 
ད་ཐེངས་འདེམས་ཐོན་བྱུང་བའི་མི་སྣ་ཁག་གི་ནང་ནས་བརྒྱ་ཆ ༧༦ སྐྱེས་
པ་ཡིན་ལ། ཆ་སྙོམས་ཀྱི་ལོ་ཚད་ ༦༧ དང༌། ཁོང་ཚོའི་མཚན་རེ་རེ་བཞིན་གསལ་ 
བསྒྲགས་བྱས་འདུག
དྲི་བ།༡༡. འཛམ་གླིང་སྟེང་རྒྱ་ཁྱོན་ཆེས་ཆེ་བའི་ཕོ་བྲང་གང་ཡིན།
ལན། འཛམ་གླིང་སྟེང་རྒྱ་ཁྱོན་ཆེས་ཆེ་བའི་གནའ་མཁར་ཕོ་བྲང་ནི་བོད་ཀྱི་ཕོ་ 
བྲང་ཆེན་པོ་པོ་ཏ་ལ་རེད། ཕོ་བྲང་འདི་ནི་དུས་རབས་བདུན་པའི་ནང་བོད་རྒྱལ་



སྲོང་བཙན་སྒམ་པོས་ཆེད་དུ་བསྐྲུན་པའི་བོད་ཀྱི་ཕ་མཁར་ཞིག་ཡིན། འདིའི་བཟོ་ 
བཀོད་དང་རྩིག་པ་སོགས་ལ་གླིང་གཞན་ན་མེད་པའི་ཐུན་མིན་གྱི་ཁྱད་ཆོས་དང་
ལག་རྩལ་ལྡན་པས། ལོ་ངོ་སྟོང་ཕྲག་ལྷག་གི་རྒྱབ་ལྗོངས་འདས་ནའང་ཞིག་རལ་གྱི་ 
སྐྱོན་མ་ཤོར་བས་འཛམ་གླིང་སྟེང་ཆེས་ཁྱད་འཕགས་ཕོ་བྲང་གི་གོ་གནས་བཟུང་
ཡོད། ཕོ་བྲང་འདིའི་མཐོ་ཚད་ལ་སྨི་༡༡༧ ཡོད་པ་དང་ཁང་བརྩེགས་ ༡༣ ཡིན། རིང་ 
ཚད་ལ་སྨི༤༢༠ དང་ཕྱིའི་རྒྱ་ཁྱོན་ལ་སྨི་གྲུ་བཞི་མ་ཁྲི་༡༣ ཙམ་ཡོད། གྲུབ་ཆ་རྡོ་ 
ལྕགས་སའི་རྩིག་པ་མི་འདྲ་བའི་ཞེང་ལ་སྨི་༣ ནས་ ༥ བར་ཡོད། ད་དུང་མཚོ་ངོས་ 
ནས་ཆེས་མཐོ་སར་ཡོད་པའི་ཕོ་བྲང་གཅིག་པུའང་ཡིན།
དེ་ཕྱིར་འཛམ་གླིང་སྟེང་རྒྱ་ཁྱོན་ཆེས་ཆེ་བའི་གནའ་མཁར་ཕོ་བྲང་ནི་བོད་ཀྱི་ཕོ་
བྲང་ཆེན་པོ་པོ་ཏ་ལ་འདི་ཉིད་ཡིན།

དྲི་བ།༡༢. འཛམ་གླིང་སྟེང་ཆེས་སྔ་བའི་ལྕགས་ཀྱི་མཆོད་རྟེན་ཆེ་བ་དེ་གང་ཡིན། 
ལན། དེ་ནི་ཡོ་རོབ་གླིང་གི་ཧྥ་རན་སི་རྒྱལ་ཁབ་ཀྱི་རྒྱལ་ས་ཕེ་རེས་གྲོང་ཁྱེར་ 
ན་འཛུགས་སྐྲུན་བྱས་ཡོད་པའི་ཨེ་ཧྥེས་ཨར་ལྕགས་ཀྱི་མཆོད་རྟེན་དེ་ཡིན། མཆོད་ 
རྟེན་དེ་ནི་ཧྥ་རན་སིའི་གསར་བརྗེ་ཆེན་མོར་རྒྱལ་ཁ་ཐོབ་ནས་ལོ་འཁོར་༡༠༠ ལོན་ 
པའི་དྲན་གསོའི་ཆེད་དུ་སྤྱི་ལོ་༡༩༨༩ལོའི་ཟླ་༥་པའི་ཚེས་༡༥ ཉིན་གསར་དུ་ལེགས་ 
འགྲུབ་བྱུང་ཞིང་མཛད་སྒོ་སྤེལ་བའི་ཉིན་མོའང་ཡིན། མཆོད་རྟེན་དེའི་མཐོ་ཚད་
ལ་སྨི་༣༢༤ ཡོད་ཅིང་གླིང་གཞན་ན་མེད་པའི་ཐུན་མིན་གྱི་ཁྱད་ཆོས་ཡོད་པར་མ་



ཟད། ད་དུང་སྐབས་དེར་མཚོན་ན་ཆེས་གསར་བཏོད་ཀྱི་རང་བཞིན་ལྡན་པ་ཞིག་
ཀྱང་ཡིན།
རྒྱལ་ཁབ་དེའི་མི་རྣམས་རང་བཞིན་ཤུགས་ཀྱིས་མཆོད་རྟེན་དེ་ལ་དགའ་ཞེན་ 
ཆེ་བས། རྒྱལ་ཁབ་ཀྱི་ནོར་བུ་ཞེས་བསྔགས་བརྗོད་ཀྱི་མེ་ཏོག་སིལ་མ་ཡང་ཡང་ 
གཏོར་གྱིན་ཡོད་པར་མ་ཟད། ཨེ་ཧྥེས་ཨར་ལྕགས་ཀྱི་མཆོད་རྟེན་ནི་ད་སྐབས་ཧྥ་
རན་སིའི་རྒྱལ་ཁབ་མཚོན་བྱེད་གཅིག་པུར་གྱུར་ཡོད་པ་རེད།
དེས་ན་ཧྥ་རན་སི་རྒྱལ་ཁབ་ཀྱི་ཨེ་ཧྥེས་ཨར་ལྕགས་ཀྱི་མཆོད་རྟེན་ནི་འཛམ་ 
གླིང་སྟེང་གི་ལྕགས་ཀྱི་མཆོད་རྟེན་ཆེས་ཆེ་བ་དང་ཐོག་མའང་དེ་ཡིན།

དྲི་བ།༡༥. འཛམ་གླིང་གཅིག་གྱུར་གྱི་མ་ཡུམ་དུས་ཆེན་དུས་ནམ་ཞིག་ནས་དར། 
ལན། ད་སྐབས་འཛམ་གླིང་རང་བཞིན་གྱི་མ་ཡུམ་དུས་ཆེན་འདི་ནི། དང་ཐོག་ 
ཡོ་རོབ་གླིང་གི་གནའ་བོའི་གྷི་རི་སི་རྒྱལ་ཁབ་ཀྱིས་ལོ་རེའི་ཟླ་ ༡་པའི་ཚེས་༨་ ཉིན་ 
མ་ཡུམ་དུས་ཆེན་ལ་གཏན་ཁེལ་བྱས་པ་ ནས་བཟུང་རོ་མ་རྒྱལ་ཁབ་སོགས་ཡུལ་
ཕྱོགས་མང་པོ་ཞིག་ནས་མ་ཡུམ་དུས་ཆེན་འདི་ལ་རོལ་བའི་སྲོལ་དར།
དུས་རབས་ ༡༧ པར་དབྱིན་ཇི་རྒྱལ་ཁབ་ལ་སྲོལ་དེ་དར་ནས་རྒྱལ་ཁབ་དེས་ 
ལོ་ལྟར་ཟླ་༢ པའི་གཟའ་འཁོར་བཞི་པའི་རེས་གཟའ་ཉི་མའི་ཉིན། ཕྱི་སྡོད་བུ་ཕྲུག་ 
རྣམས་ཕྱིར་ཕ་མའི་ཁྱིམ་དུ་ལོག་སྟེ་མ་ཡུམ་ལ་ལེགས་སྐྱེས་མང་ལགས་ཕུལ་བ་



དང་། མ་བུ་མཉམ་འཛོམས་བྱེད་པའི་དུས་ཚིགས་གསར་བ་ཞིག་བསྐྲུན། དེ་རྗེས་ 
དུས་རབས་ ༡༩ ནང་དུ་ཨ་རི་ནས་ཟླ་ ༦ པའི་ཟླ་དཀྱིལ་ལ་མ་ཡུམ་དུས་ཆེན་རོལ་ 
སྲོལ་དར།
དེ་མིན་ཐེ་ལན་དི་རྒྱལ་ཁབ་ནས་ཟླ་ བའི་༡༠ཚེས་༥ དང༌། ཕོར་ཐུ་གལ་རྒྱལ་ 
ཁབ་ནས་ཟླ་ ༡༢པའི་ཚེས་༨ དང༌། རྒྱ་གར་ནས་ཟླ་ ༡༢པའི་ཚེས་༢༢ ལ་རོལ་བ་ 
སོགས་མ་ཡུམ་དུས་ཆེན་འདི་ལ་དུས་ཚིགས་མི་འདྲ་བ་མང་དུ་ད ར། 
མཐར་ཨ་རིའི་རྒྱལ་ཁབ་ཀྱི་སྤྱི་དོན་ལ་ཚེ་སྲོག་ཕུལ་བའི་རླབས་ཆེན་གྱི་མ་ཡུམ་ 
ཝེའུ་སིའི་རྗེས་དྲན་དེ་ལོ་རེའི་ཟླ་ ༥་འི་ཚེས་༩ ཉིན་ཡིན་ཏེ། ཟླ་༥བའི་གཟའ་འཁོར་ 
གཉིས་པའི་རེས་གཟའ་ཉི་མའི་ཉིན་ནི་མོའི་དྲན་གསོའི་དུས་ཚིགས་གལ་ཆེན་ཞིག་ 
ཏུ་གྱུར་ཡོད་པ་གཞིར་བཟུང་ནས་ ༡༩༡༣ལོའི་ཟླ་༥བའི་ཚེས་༡༠ ཉིན་ཨ་རིའི་སྲིད་ 
གཞུང་གིས་ལོ་ལྟར་ཟླ་ ༥པའི་ཚེས་༩ ཉིན་མོ་འདི་ནི་མ་ཡུམ་ཡོངས་ལ་རྗེས་དྲན་ 
བྱེད་པའི་ཉིན་མོ་བྱེད་རྒྱུར་གཏན་ཁེལ་བྱས་ཏེ་ཁྱབ་བསྒྲགས་བྱས་པ་ཡིན། 
དེ་རྗེས་རིམ་བཞིན་ཉིན་དེ་ནི་འཛམ་གླིང་ཡོངས་ཀྱི་མ་ཡུམ་དུས་ཆེན་དུ་གཅིག་
གྱུར་བྱུང་བ་རེད།
༡༩༨༨ ལོར་ཀྲུང་གོའི་ལྷོ་ཕྱོགས་ནས་དར་དེ་རིམ་བཞིན་རྒྱལ་ནང་ཡོངས་ལ་
དར་ཁྱབ་ཏུ་གྱུར།
ཡིན་ནའང་ད་དུང་བོད་ཁུལ་སོ་སོ་ན་མ་ཡུམ་དུས་ཆེན་འདི་ཐུན་མོང་གི་དུས་ 
ཆེན་གལ་ཆེ་ཤོས་ཞིག་ལ་ངོས་འཛིན་བྱེད་པའི་གོམས་སྲོལ་ཉུང་ཙམ་དུ་འདུག
དུས་ཆེན་འདི་ནི་འཛམ་གླིང་གི་རྒྱལ་སྤྱིས་ཆེད་དུ་རང་རང་གི་དྲིན་ཆེན་མ་
ཡུམ་ཚོར་ལེགས་སྐྱེས་ཕུལ་བའི་ཉིན་མོ་ཞིག་དང་། ཡང་ན་མ་བུ་ལྷན་འཛོམས་ཀྱི་



གོ་སྐབས་ཆེས་བཟང་བའི་དུས་ཚིགས་ཤིག་སྤྲད་པ་ཡིན་ཟེར་ནའང་ཆོག གང་ལྟར་
ཉིན་མོ་འདིར་ཕྱི་གླིང་སོགས་ཡུལ་ཁམས་གཞན་དག་ཏུ་སོང་བའི་བུ་ཕྲུག་ཚོ་ཆེད་
དུ་ཕྱིར་ཕ་མའི་ཁྱིམ་དུ་ལོག་སྟེ་ལེགས་སྐྱེས་སྣ་ཚོགས་ཕུལ་བ་དང་། ལྷག་པར་དུ་
རྒྱའི་སྐད་དུ་ཁང་ནེ་ཤེན་དཔའ་ཟེར་བའི་མེ་ཏོག་དེ་མ་ཡུམ་དུས་ཆེན་ལ་ཆེད་དུ་
ཕུལ་བའི་ལེགས་སྐྱེས་ཤིག་དང༌། མ་ཡུམ་དུས་ཆེན་མཚོན་བྱེད་གཅིག་པུར་གྱུར་
ཡོད་པ་ཡིན།
ཉིན་འདིར་མ་བུ་ཚོ་མཉམ་དུ་དགའ་སྟོན་གྱི་འཚོ་བ་གསར་བ་ཞིག་ལ་རོལ་ 
བའི་གོམས་སྲོལ་དེ་ད་ལྟ་འཛམ་གླིང་ཡོངས་ལ་དར་ཁྱབ་ཏུ་སོང་ཡོད་པ་ཞིག་ཡིན། 
དེར་བརྟེན་ངས་ཀྱང་དེ་རིང་རང་གི་དྲིན་ཆེན་ཨ་མ་ལགས་ལ་དངོས་སུ་མཇལ་ 
ཐབས་མ་བྱུང་ཡང༌། པེ་ཅིན་མི་རིགས་སློབ་གྲྭའི་ཉེ་འཁོར་འདི་ནས་ཁ་པར་ཞིག་ 
བཏང་སྟེ། ངའི་ཨ་མ་འདི་དང་འདྲ་བའི་མ་ཡུམ་དྲིན་མོ་ཆེ་ཡོངས་ལ་དྲན་གསོའི་ 
ཆེད་དུ་མ་ཡུམ་དུས་ཚིགས་འདི་ཆེད་དུ་དྲྭ་ལམ་ནས་ངོ་སྤྲོད་བྱས་པ་ཡིན།

དྲི་བ།༡༦. སྟོན་པ་ཤཱཀྱ་ཐུབ་པ་ཡུལ་གང་དུ་འཁྲུངས།
ལན། སྟོན་པ་ཤཱཀྱ་ཐུབ་པ་ཁོང་ནི་འཛམ་གླིང་གི་ཆོས་ལུགས་ཆེན་པོ་གསུམ་
ལས་སངས་རྒྱས་ཆོས་ལུགས་སྤེལ་བ་པོ་དང་སྟོན་པའང་ཡིན།
ཁོང་ནི་ཡ་གླིང་གི་ས་ཆའི་སྔོན་ཆད་རྒྱ་གར་གྱི་མངའ་ཁོངས་དང་། ད་ལྟ་བལ་



བོའི་མངའ་ཁོངས་སུ་ཡོད་ཅིང་། མདོ་ལས་གསུངས་པའི་གནས་ཆེན་བཞིའི་ཡ་
གྱལ་ཞིག་ཏུའང་བགྲང་བཞིན་པའི་ལུམྦི་ནིའི་སྐྱེད་ཚལ་ཞེས་པར་ཡབ་རྒྱལ་པོ་ཟས་
གཙང་མ་དང་། ཡུམ་སྒྱུ་འཕྲུལ་ལྷ་མོ། ཤཱཀྱའི་རིགས་སུ་སྤྱི་ལོ་སྔོན་གྱི་ལོ་ ༦༢༥ ལོར་
སྐུ་བལྟམས།
དེ་ནས་མི་རིང་བར་རྒྱལ་སྲིད་བཟུང་སྟེ་ཡུམ་གྲགས་འཛིན་མ་སོགས་ཁབ་
ཏུ་བཞེས།
བར་སྐབས་ཤིག་ལ་ཕྱི་རོལ་གྱི་སྐྱེད་མོས་ཚལ་སོགས་ཕྱོགས་ཀུན་ཏུ་ཡོངས་སུ་ 
གཤེགས་པ་ན། གྲོང་ཁྱེར་དག་ན། མི་རྣམས་སྐྱེ་བ་དང་། རྒ་བ་དང་། ན་བ་དང་། ཤི་ 
བར་གྱུར་པའི་རོ་དང་། ད་དུང་རབ་ཏུ་བྱུང་བའི་གཟུགས་རྣམས་རིམ་པ་བཞིན་དུ་ 
གཟིགས་པས་ཁོང་འཁོར་བ་ལ་ཐུགས་རབ་ཏུ་སྐྱོ་སྟེ། ཁོང་གིས་ཞལ་ནས། རྒ་དང་ 
ན་དང་འཆི་འགྱུར་བ། །གལ་ཏེ་འདི་གསུམ་ཡོད་མིན་ན། །བདག་ཀྱང་ཤིན་ཏུ་ཡིད་ 
འོང་བའི། །ཡུལ་རྣམས་ལ་ནི་དགའ་བར་བྱེད། །ཅེས་སོགས་གསུངས་ནས་སླར་གྲོང་ 
ཁྱེར་དུ་གཤེགས་ཏེ་རབ་ཏུ་བྱུང་བའི་སེམས་བྱུང་། ཡབ་རྒྱལ་པོས་ཡང་ཡང་ཐབས་
དུ་མས་བཤོལ་ནའང་འགོག་མ་ཐུབ་པར་མཆོད་རྟེན་རྣམ་དག་གི་དྲུང་དུ་གཤེགས་
ཏེ་རབ་ཏུ་བྱུང་ཞིང༌།
སངས་རྒྱས་རྣམས་ཀྱིས་བསྟན་པ་ཡི། ལམ་གྱི་མཆོག་ནི་མ་ཐོབ་པར། གྲོང་ཁྱེར་ 
སེར་སྐྱའི་གཞིར་ནི་སླར། ང་ནི་འཇུག་པར་མི་བྱའོ། ཞེས་གསུངས་ཏེ་ཆུ་ཀླུང་ཆེན་ 
པོ་ནཻརཉྫན་དལ་གྱིས་འབབ་པའི་འགྲམ་དུ་མི་ལོ་དྲུག་ཏུ་དཀའ་བ་སྤྱད་དེ་མཐར་ 
མངོན་པར་རྫོགས་པར་སངས་རྒྱས་ནས་གདུལ་བྱ་རྣམས་ལ་ཆོས་ཀྱི་འཁོར་ལོ་
བསྐོར་ཏེ་ཐར་བའི་ལམ་ལ་བཀོད། རིམ་བཞིན་ཁོང་གིས་བསྟན་པའི་ཆོས་ཏེ་ཡ་



གླིང་གི་རྒྱལ་ཁབ་དག་ནས་འཛམ་གླིང་ལ་དར་མགོ་བརྩམས།
དེ་ཡང་མགོན་པོ་བྱམས་པས་ཁོང་གི་མཛད་པ་བཅུ་གཉིས་བསྟན་ཏེ།
།ཆོས་ཀྱི་སྐུ་ལས་མ་གཡོས་པར། སྤྲུལ་པའི་རང་བཞིན་སྣ་ཚོགས་ཀྱིས། ། 
སྐྱེ་བ་མངོན་པར་སྐྱེ་བ་དང༌། ། དགའ་ལྡན་གནས་ནས་འཕོ་བ་དང༌། ། 
ལྷུམས་སུ་འཇུག་དང་བལྟམས་པ་དང༌། །བཟོ་ཡི་གནས་ལ་མཁས་པ་དང་། ། 
བཙུན་མོའི་འཁོར་དགྱེས་རོལ་བ་དང༌། ། ངེས་འབྱུང་བཀའ་བ་སྤྱད་པ་དང་། ། 
བྱང་ཆུབ་སྙིང་པོར་གཤེགས་པ་དང༌༎ བདུད་སྡེ་འཇོམས་དང་རྫོགས་པར་ནི། ། 
བྱང་ཆུབ་ཆོས་ཀྱི་འཁོར་ལོ་དང༌། ། མྱ་ངན་འདས་པར་གཤེགས་མཛད་རྣམས། ། 
ཡོངས་སུ་མ་དག་ཞིང་རྣམས་སུ། ། སྲིད་པ་ཇི་སྲིད་གནས་པར་སྟོན། ། 
ཞེས་གསུངས་པ་བཞིན་ནོ། །
མཐར་ཁོང་དགུང་གྲངས་ ༨༡ པར་སྤྱི་ལོ་སྔོན་གྱི་ ༥༤༤ པ་ན་གྲོང་ཁྱེར་རྩྭ་མཆོག་ 
ཅན་དུ་མྱ་ངན་ལས་འདའ་བའི་ཚུལ་བསྟན་ཏོ། །
ཁོང་གི་བཀའ་ཆོས་ལ་ང་ཚོས་ད་ལྟ་དངོས་སུ་མཐོང་ཐུབ་པའི་པོད་ ༡༠༨ དང༌། 
དེ་འབྲེལ་བསྟན་འགྱུར་ལ་པོད་ ༢༡༢ ཡོད།

དྲི་བ།༡༧. སྟོན་པ་ཤཱཀྱ་ཐུབ་པའི་བསྟན་པ་ཇི་ལྟར་དར།
ལན། སྟོན་པ་ཤཱཀྱ་ཐུབ་པའི་བསྟན་པ་དེ་ཁོང་སྐུ་བཞུགས་པའི་སྐབས་སུ། ཡུལ་ 
ཝ་ར་ཎ་སཱི་སོགས་སུ་འཁོར་ལྔ་སྡེ་བཟང་པོ་སོགས་དབང་པོ་ཐ་མ་དག་ལ་བཀའ་
དང་པོ་ཐེག་དམན་བདེན་བཞིའི་ཆོས་འཁོར་དང་།
གནས་བྱ་རྒོད་རི་སོགས་སུ་འཁོར་ཉན་ཐོས་སོགས་དབང་པོ་འབྲིང་རྣམས་ལ་
ཐེག་པ་ཐུན་མོང་མ་ཡིན་པའི་བཀའ་བར་བ་མཚན་ཉིད་མེད་པའི་ཆོས་འཁོར་དང་།
གནས་ཡངས་པ་ཅན་སོགས་སུ་འཁོར་བྱང་ཆུབ་སེམས་དཔའ་སོགས་དབང་པོ་
རབ་རྣམས་ལ་བཀའ་ཐ་མ་དོན་དམ་རྣམ་པར་ངེས་པའི་ཆོས་འཁོར་སོགས་རིམ་
པ་གསུམ་དུ་བསྐོར་བ་དེ། ཁོང་སྐུ་མྱ་ངན་ལས་འདས་རྗེས་ལྷོ་བརྒྱུད་ནང་བསྟན་
དང་བྱང་བརྒྱུད་ནང་བསྟན་གཉིས་སུ་གྱེས་ཏེ་འཛམ་གླིང་གི་ཡུལ་གྲུ་མང་ཆེ་བར་ 
དར་ཁྱབ་བྱུང༌། དེ་ཡང་ལྷོ་ཕྱོགས་ཀྱི་སིང་ག་ལའི་གླིང་དང་། ཐེ་ལན་ཊ། འབར་མ་ 
སོགས་རྒྱལ་ཁབ་མང་དུ་གཙོ་ཆེ་བ་ཐེག་པ་ཆུང་ངུའི་བསྟན་པ་དར། དེ་བཞིན་བྱང་



ཕྱོགས་ཀྱི་མ་ཧཱ་ཙི་ན་དང་། ཁོ་རེ་ཡ། ཉི་ཧོང༌། སོག་བོད་ཧོར་གསུམ་སོགས་རྒྱལ་ 
ཁབ་མང་དུ་གཙོ་ཆེ་བ་ཐེག་ཆེན་གྱི་བསྟན་པ་དར།
དེས་ན་ད་སྐབས་འཛམ་གླིང་ཆོས་ལུགས་ཞིབ་འཇུག་པ་དག་གིས་བསྡོམས་
རྩིས་ལྟར་ན། འཛམ་གླིང་སྟེང་མི་གྲངས་དུང་ཕྱུར་དྲུག་ལ་ཉེ་བ་ཙམ་ཞིག་གིས་
སངས་རྒྱས་ཆོས་ལུགས་ལ་དད་པ་བྱེད་བཞིན་ཡོད་པར་བཤད། དེ་ལྟ་ན་ང་ཚོ་བོད་ 
མིའི་མི་གྲངས་ཡོངས་ཀྱི་ལྡབ་བརྒྱ་ཕྲག་གཅིག་ཙམ་གྱིས་སངས་རྒྱས་ཆོས་ལུགས་ལ་
དད་པ་བྱེད་ཀྱིན་ཡོད་པ་གསལ།
དེ་ཕྱིར་ཁོང་ནི་ལུགས་ལྟར་བཤད་ན་འཛམ་གླིང་སྟེང་ཆེས་བྱས་རྗེས་མཐོ་བའི་
མི་སྣ་ཞིག་ཡིན།

དྲི་བ།༡༨. རྗེས་སུ་སྟོན་པ་ཤཱཀྱ་ཐུབ་པའི་བསྟན་པ་ལ་དར་རྒུད་བྱུང་ངམ། 
ལན། སྟོན་པའི་བསྟན་པ་དེ་ཁོང་སྐུ་གཤེགས་ནས་ད་བར་ལོ་ ༢༥༥༥ ཙམ་གྱི་ 
རིང་ལ་འཛམ་གླིང་གི་ཡུལ་གྲུ་མང་ཆེ་བར་དར་ན་ཡང་། དར་རྒུད་ཀྱང་སྣ་ཚོགས་
ཤིག་བྱུང་ཡོད་པ་ཡིན།
དེ་ཡང་སྤྱི་ལོ་སྔོན་གྱི་ལོ་༥༢༠ ཡས་མས་སུ་ཆོས་རྒྱལ་མྱ་ངན་མེད་ཀྱི་སྲས་མོས་
བལ་ཡུལ་དུ་དགོན་པ་བཏབ་རྗེས་རིམ་གྱིས་ཐེག་པ་ཆུང་ངུའི་བསྟན་པ་བལ་ཡུལ་ 
དུ་དར་བ་དང་། དེ་རྗེས་དུས་རབས་དགུ་བའི་ནང་མུ་སྟེགས་པའི་སློབ་དཔོན་སང་



ག་རས་ཧིན་རྡུའི་ཆོས་ལུགས་སྤེལ་ནས་ཆག་འཇིག་ཆེན་པོ་བཟོས། ཡིན་ནའང་དེ་ 
རྗེས་བསྟན་པ་ཡང་དར་བྱུང་འོག ད་ལྟ་བལ་བོ་ན་ནང་བའི་མི་གྲངས་ཁྲི་ ༩༠ ཙམ་
ཟིན་འདུག་ཟེར།
དེ་མཚུངས་སུ་རྒྱ་གར་དུའང་ནང་བསྟན་ཤིན་ཏུ་དར་ནའང་། དུས་རབས་བཅུ་ 
གཅིག་པའི་ནང་ཀླ་ཀློའི་དཔུང་ཞུགས་ཏེ་ནང་བའི་དགོན་པ་ཕལ་ཆེར་རྩ་མེད་དུ་
གཏོར་ཏེ་ལོ་ ༣༠ཙམ་ལ་བསྟན་པ་རྨང་མེད་དུ་བརླགས། དེ་རྗེས་ཡང་བསྐྱར་བསྟན་ 
པ་ཆེས་ཆེར་དར་བས་ད་སྐབས་བསྡོམས་རྩིས་ལྟར་ན་ནང་བ་པའི་མི་གྲངས་ཁྲི་
༦༠༠ ཙམ་ཟིན་པར་བཤད།
བོད་དུའང་དུས་རབས་གསུམ་པའི་ནང་ཚུན་ཆད་ནས་རིམ་བཞིན་ནང་བསྟན་ 
ཤིན་ཏུ་དར་རྒྱས་སུ་སོང་ནའང་དུས་རབས་བཅུ་བའི་སྨད་དང་ཉི་ཤུ་པའི་ནང་དུ་ 
ནང་བསྟན་ཐེངས་གཉིས་ལ་ཆག་འཇིག་ཆེན་པོ་བྱུང་བ་དང༌། རྙོག་དྲའང་མང་ 
ཙམ་བྱུང་བ་ལོ་རྒྱུས་དག་ན་གསལ་བོ་འདུག
ཀྲུང་གོའི་ཧན་རྒྱལ་རབས་ཀྱི་སྐབས་ཏེ། དུས་རབས་དང་པོའི་ནང་ནས་ནང་བསྟན་
དར་མགོ་བརྩམས། དེ་རྗེས་ཀྲུང་གོའི་ཡུལ་དུའང་ཀྲོའུ་རྒྱལ་རབས་དང་ །རྒྱལ་ཁབ་ 
གསུམ་གྱི་སྐབས། ཐང་རྒྱལ་རབས་ཀྱི་སྐབས་སོགས་སུ་ནང་བསྟན་ལ་ཆག་འཇིག་
ཆེན་པོ་གསུམ་བྱུང་བ་མ་གཏོགས་ཧན་རྒྱལ་རབས་ནས་ད་བར་ལོ་ ༢༠༠༠ ཙམ་གྱི་ 
རིང་ལ་ནང་བསྟན་གྱི་ཐེག་པ་ཆུང་ངུ་ཀྲུང་གོ་ལ་ཧ་ཅང་དར་ཁྱབ་བྱུང་ཡོད། 
ད་དུང་ཐེ་ལན་ཊིའི་རྒྱལ་ཁབ་ལ་མཚོན་ན་ནང་བསྟན་ཧ་ཅང་དར་ཁྱབ་ཆེ་
བས། དེར་ནང་བསྟན་དགོན་པ་ཁྲི་གསུམ་ལྷག་ཡོད་པ་དང་། ད་དུང་རྒྱལ་ཁབ་ཀྱི་ 
བཅའ་ཁྲིམས་སུ་ནང་བསྟན་ལ་དད་པ་མེད་པའི་མི་གཙོ་འཛིན་བྱེད་མི་ཆོག་པའི་



ཁྲིམས་ཡོད་པ་དང་། རྒྱལ་དར་གྱི་ཁ་ཏོག་དཀར་པོ་དེས་ཀྱང་ནང་བསྟན་མཚོན་ 
གྱིན་ཡོད་པར་བཤད། དེས་ན་ཕལ་ཆེར་རྒྱལ་ཁབ་དེ་གའི་མི་ཡོངས་ཆོས་དད་མང་
ཚོགས་ཡིན་པ་ལོ་རྒྱུས་མང་ཙམ་ན་གསལ་འདུག
དེ་བཞིན་འཇར་མན་དང༌། དབྱིན་ཇི། ཧྥ་རན་སི། འབྲུག་ཡུལ། དབྱི་ཐ་ལི། ཨ་ 
མེ་རི་ཁ། ཉི་ཧོང་། ཁོ་རེ་ཡ་སོགས་འཛམ་གླིང་གི་རྒྱལ་ཁབ་མང་ཆེ་བར་ནང་བསྟན་ 
དར་ཁྱབ་བྱུང་བ་དང་། ཆག་འཇིག་ཡང་མང་དུ་བྱུང་ཡོད་ཀྱང་འདིར་དཔེ་མཚོན་ 
ཙམ་ལས་ཚང་མ་འགོད་མ་ཐུབ།

དྲི་བ།༡༩. སྟོན་པ་ཡེ་ཤུ་མ་ཤི་ཀའི་ཆོས་ལུགས་ཇི་ལྟར་སྤེལ་བ་ཡིན།
ལན། འཛམ་གླིང་གི་ཆོས་ལུགས་ཆེན་པོ་གསུམ་ལས་ཡེ་ཤུའི་ཆོས་ལུགས་ཀྱི་
སྟོན་པ་ཡེ་ཤུ་མ་ཤི་ཀ་ནི་ཡ་གླིང་ཕ་ལི་སི་ཐན་རྒྱལ་ཁབ་ཀྱི་ཡེ་ཤུའི་མི་རིགས་སུ་སྤྱི་
ལོ་མགོ་ཚུགས་པ་དང་དུས་མཚུངས་སུ་འཁྲུངས།
སྐབས་དེའི་ཁོང་འཁྲུངས་ཡུལ་གྱི་ཡུལ་མི་ཚོས་ཚེ་སྔ་ཕྱི་ཡོད་པར་འདོད་པ་དང་། ལོ་ 
རེའི་དཔྱིད་ཚུགས་ཉིན་ཨཱ་ཐི་སི་ཟེར་བ་ཕྱིར་གསོན་པའི་ཉིན་མོ་ཡིན་ཟེར་ནས་དད་
གུས་བྱེད་པ་དང༌། ལོ་ལྟར་ཟླ་ ༡༢་ཚེས་༢༥ ཉིན་ཉི་མའི་ལྷ་ཆེན་པོ་འཁྲུངས་སྐར་དུ་ 
ངོས་བཟུང་ནས་མཆོད་འབུལ་སྣ་ཚོགས་བྱེད་པ་གསུམ་ནི། སྐབས་དེའི་མི་རྣམས་ཀྱི་



སེམས་གཏིང་ན་འཇགས་པའི་ཆོས་ལུགས་ཀྱི་བྱེད་སྒོའམ། ཡང་ན་ཡུལ་སྲོལ་་གོ གོམས་ 
གཤིས་སྒྱུར་མི་བཏུབ་པ་ཞིག་ཏུ་གྱུར་ཡོད། དུས་དེ་ན་ཡེ་ཤུ་མ་ཤི་ཀས་ཆོས་ལུགས་
ཀྱི་བྱེད་སྒོ་གསུམ་པོ་གཞིར་བཞག་སྟེ་ཁོ་རང་གིས་ལྟ་ཚུལ་གསར་བ་བརྗོད་དེ་རང་
ལུགས་སྤེལ་མགོ་བརྩམས། ཡིན་ནའང་སྐབས་དེར་ཁོས་ལྟ་ཚུལ་གསར་བ་དེ་དག་
སློབ་མ་ཉུང་ཙམ་ཞིག་ལས་ཆེར་སྤེལ་མ་ཐུབ། སྐབས་དེའི་ཡུལ་མི་ཚོའི་ཁྱོ་ག་ཤི་
བའི་བུད་མེད་ཚོ་ནི་ཤིན་ ཏུ་མི་གཙང་བ་ཞིག་དང་། བཀྲ་མི་ཤིས་པ་ཞིག འགྲོགས་
སུ་མི་རུང་བའི་ངན་དགུ་ཚང་བ་ཞིག་ཏུ་ངོས་འཛིན་པ་སོགས་གོམས་གཤིས་མང་
པོ་ཞིག་ལ་ཡེ་ཤུ་མ་ཤི་ཀས་ཐད་ཀར་ངོ་ལོག་བརྒྱབས་ཏེ་རྒྱབ་ཕྱོགས་ནས་ལངས།
དེར་མ་ཟད་ཁོ་རང་གིས་ཁྱོ་ག་ཤི་ཟིན་བའི་བུད་མེད་ ༡༦ ཆུང་མཪ་བླངས་བ་
སོགས་ཡུལ་ཕྱོགས་དེར་མི་མཐུན་པ་གང་མང་ཞིག་བྱས་པར་མ་ཟད། ཡེ་ཤུའི་མི་
རིགས་ཀྱི་སྲིད་གཞུང་དང་ཡང་རྒྱབ་འགལ་དུ་གྱུར་ཏེ་ཁོང་དགུང་གྲངས་ ༣༠ སྟེང་
སྲིད་གཞུང་དམག་གིས་བཙོན་རར་ཚུད་དེ་མཇུག་འབྲས་རྒྱ་གྲམ་རྩེཪ་བསྐྱོན་ནས་
དམར་གསོད་དུ་བཏང་། དེ་རྗེས་ལོ་གང་མང་ཞིག་ལ་ཁོའི་ལྟ་བ་གསར་བ་དེ་
བསྐྱར་གླེང་བྱེད་མཁན་མ་བྱུང་བར་ལུས། ལོ་རབས་མང་ཙམ་ཞིག་རྫོགས་པ་ན་
པོ་ལོ་ཟེར་བ་ཞིག་གིས་ཡེ་ཤུ་མ་ཤི་ཀའི་ལྟ་བ་དེ་ཆོས་ལུགས་ཤིག་ཏུ་ངོས་བཟུང་
ནས་གསར་དུ་ཁྱབ་བསྒྲགས་བྱེད་མགོ་བརྩམས། ཁོས་བཤད་སྒྱུར་ཡེ་ཤུ་མ་ཤི་ཀ་
ནི་ང་ཚོའི་སྐྱབས་མགོན་ཡིན་པ་དང་། འཇིག་རྟེན་དུ་སླར་ཡང་བྱོན་པ། ནུས་མཐུ་
བསམ་གྱིས་མི་ཁྱབ་པ་ཡོད་པ་སྟེ་ཁྱད་ཆོས་གསུམ་གྱིས་བཀུར་འོས་པར་ངོས་འཛིན་
བྱས། ད་དུང་ཁོས་བཤད་ན་ཡེ་ཤུ་མ་ཤི་ཀ་ནི་ང་ཚོའི་སྟོན་པ་ཡིན་པ་དང་། ཁོང་ལ་ 
མི་སུ་དང་སུས་དད་པ་བྱས་ན་ལན་དུ་གྲོལ་བ་ཐོབ་པར་འཇུག་པ་སོགས་བསྒྲགས་



གཏམ་མང་དུ་སྤེལ་བས་མི་རྣམས་ཀྱིས་ཀྱང་དེ་བཞིན་དུ་སེམས་ནས་ཡེ་ཤུ་མ་ཤི་ཀ་
ནི་སྟོན་པ་དང་། ཁོས་བསྟན་པའི་གསུང་རབ་ནི་ཆོས་ཡིན་པའི་བག་ཆགས་རང་ 
བཞིན་གྱིས་སེམས་ལ་ཞོ་ལྟར་ཆགས།
དེ་རྗེས་ཅང་མ་འགོར་བར་སྤྱི་ལོ་༣༡༣ ལོ་ཡས་མས་ལ་རོ་མ་རྒྱལ་ཁབ་ཡོངས་ཀྱི་ 
ཆོས་ལུགས་སུ་ཁས་བླངས།
ད་དུང་༣༣༦ ལོར་རོ་མ་རྒྱལ་ཁབ་ཀྱི་ཆོས་ལུགས་ཚོགས་འདུ་ཆེན་པོ་ཞིག་གི་ 
སྟེང་ལོ་རེའི་ཟླ་ ༡༢་༢༥ ནི་སྟོན་པ་ཡེ་ཤུ་མ་ཤི་ཀའི་འཁྲུངས་སྐར་བྱེད་རྒྱུའི་གཏན་ 
ཁེལ་བྱས། ལོ་ལྟར་ཟླ་༡༢་བའི་ཚེས་༢༥ཉིན་དོན་ལ་ཡེ་ཤུ་མ་ཤི་ཀའི་འཁྲུངས་སྐར་ 
མིན་ཡང་། ཉིན་འདི་ནི་སྐབས་དེའི་མི་གང་མང་ཞིག་གིས་ཉི་མའི་ལྷ་ཆེན་པོ་ 
འཁྲུངས་སྐར་དུ་སྔོན་ཆད་ཅིག་ནས་ངོས་བཟུང་སྟེ་མཆོད་འབུལ་བྱེད་ཀྱིན་ཡོད་
པའི་དུས་ཚིགས་དེ་དང་བསྟུན་པར་སྙམ།
སྤྱི་ལོ་༣༩༢ལོར་ཆོས་ལུགས་དེ་རོ་མ་རྒྱལ་ཁབ་སྤྱིའི་ཆོས་ལུགས་ཡིན་པ་དང༌། 
དེར་དད་མོས་བྱེད་དགོས་པར་སྲིད་གཞུང་གིས་བཀའ་ནན་བསྩལ། དེ་རྗེས་ཆེས་ 
ཆེར་དར་སྤེལ་བྱུང་སྟེ་དུས་རབས་བཅུ་གཅིག་ཡས་མས་སུ་ཤར་ནུབ་ཕྱོགས་གཉིས་
སུ་གྱེས་ཏེ། གནམ་བདག་ཆོས་ལུགས་དང་། དངོས་བརྒྱུད་ཆོས་ལུགས། གསར་མ་
ཆོས་ལུགས་ཏེ་གྲུབ་མཐའ་མི་འདྲ་བ་གསུམ་བྱུང་སྟེ་འགྲེལ་བཤད་མི་འདྲ་བ་མང་ 
དུ་བྱུང༌། དེ་ནས་ཆོས་ལུགས་དེ་རྒྱལ་ཁབ་གང་མང་ཞིག་གི་ཆབ་སྲིད་དང་འབྲེལ་ 
བ་དམ་པོ་བྱུང་སྟེ། ཆོས་ལུགས་སྤེལ་བ་ནི་རྒྱལ་ཁབ་དེའི་སྲིད་གཞུང་གི་འོས་འགན་ 
ཆེས་ཆེ་བར་གྱུར་སྟབས་ཞི་དྲག་གང་ལེགས་ཀྱིས་ཐབས་སྣ་ཚོགས་བཙལ་ཏེ་རིམ་
བཞིན་འཛམ་གླིང་གི་ཡུལ་གྲུ་སོ་སོར་སྤེལ་མགོ་བརྩམས། ད་སྐབས་ཞིབ་འཇུག་



པས་བསྡོམས་རྩིས་ལྟར་ན་ཡེ་ཤུའི་ཆོས་ལུགས་ལ་དད་མོས་བྱེད་མཁན་འཛམ་གླིང་ 
ན་མི་གྲངས་དུང་ཕྱུར་ ༡༦ ལ་ཉེ་བ་ཙམ་ཡོད་པར་འདོད།
གོང་གི་རོ་མ་བཙན་རྒྱལ་ནི་དེང་སྐབས་ཨི་ཐ་ལི་ཟེར་བ་དེ་ཡིན།
།
དྲི་བ།༢༠. སྟོན་པ་མ་ཧཱ་མད་ཏིས་དབྱི་སི་ལན་གྱི་ཆོས་ལུགས་ཇི་ལྟར་སྤེལ་བ་ཡིན།
ལན། འཛམ་གླིང་གི་ཆོས་ལུགས་ཆེན་པོ་གསུམ་གྱི་ཡ་གྱ་དབྱི་སི་ལན་ཆོས་ 
ལུགས་ཀྱི་སྟོན་པ་མ་ཧཱ་མད་ཏིའམ། སྦྲང་རྩིའི་བློ་གྲོས་ནི་ཡ་གླིང་ས་དི་ཨ་རབ་རྒྱལ་
ཁབ་མེ་ཇ་གྲོང་ཁྱེར་གྱི་སྐུ་དྲག་ཅིག་གི་ཁྱིམ་རྒྱུད་དུ་སྤྱི་ལོ་༥༧༠ ལོར་སྐུ་འཁྲུངས། 
ཡིན་ནའང་ཁོ་འཇིག་རྟེན་དུ་མ་འོང་བའི་ཡར་སྔོན་ཞིག་ནས་ཕ་ཡབ་དེ་འཇིག་ 
རྟེན་གཞན་ཞིག་ཏུ་སོང་བར་མ་ཟད། ཁོང་ལོ་ ༦ ལ་སོན་སྐབས་མ་ཡུམ་དེའང་ 
ནད་གཞི་ཆེན་པོ་ཞིག་གིས་ཐར་མེད་བཟུང་བས་ཁོང་ཆུང་དུས་ཀྱི་འཚོ་བ་ནི་ཧ་ 
ཅང་དཀའ་ངལ་དང་ལྡན་པ་ཞིག་ཏུ་གྱུར། ལོ་༡༢ སྟེང་ནོར་འཚོ་ཞོར་དུ་ཞང་བོ་ 
དང་འགྲོགས་ནས་ཚོང་ལས་ཙམ་གཉེར་ཏེ་འཚོ་བའི་དཀའ་ངལ་སེལ་ཐབས་བྱས། 
ལོ་༢༥ སོན་པ་ན་ཡུལ་དེའི་སྐུ་དྲག་ཅིག་ཤི་བའི་ཆུང་མ་ལོ་ ༤༠སོན་ཡོད་པ་ཞིག་ 
དང་གཉེན་སྟོན་བྱས། དེ་རྗེས་སུ་ཁོས་འཚོ་བ་རི་ལས་བསྐྱལ་ཏེ་ལྷག་ཏུ་བྲག་ཕུག་ 
ཏུ་གནས་བཅས་ནས་ཡུན་དུ་བཞུགས། དེ་ནས་མི་རིང་བ་ན་ཁོས་ཨན་ལཱ་ཟེར་བའི་
ལྷ་ཆེན་པོ་དེས་ཁོ་རང་རྗེས་སུ་བཟུང་ཡོད་པར་མི་ཀུན་ལ་བཤད། ད་དུང་ལྷས་ཕོ་



ཉ་མངགས་སྟེ་ལྷ་ཆེན་པོ་ངས་ཟབ་ཆོས་མི་ཡུལ་དུ་སྤེལ་དགོས་པའི་བཀའ་ནན་ 
ཡང་ཁོ་བོ་ལ་གནངས་སོ་ཞེས་མི་རྣམས་ལ་འཛེམ་མེད་དུ་བསྒྲགས། དང་ཐོག་ཁོས་ 
གསང་བའི་སྒོ་ནས་གཞན་དག་ལ་ཆོས་བསྟན། དེ་ནས་རིམ་བཞིན་གསང་རྒྱ་མེད་
པར་རྒྱ་ཆེར་སྤེལ། ཁོས་བཤད་རྒྱུར་ཆོས་ལུགས་འདི་ལ་ཚེ་སྔ་ཕྱི་ཡོད་པར་འདོད་པ་ 
དང་། རྣམ་སྨིན་ཡོད་པ། འཇིན་རྟེན་ན་ཨན་ལཱ་མ་གཏོགས་ལྷ་མེད་པ། ཨན་ལཱ་མ་ 
གཏོགས་ལྷ་གཞན་ལ་དད་པ་བྱས་ན་ཨན་ལཱས་ཆད་པ་གཅོད་པ་སོགས་བསྒྲགས། 
སྐབས་དེའི་མི་རྣམས་དང་ལྷག་ཏུ་སྐུ་དྲག་དག་ལ་ནི་རང་རང་གིས་བསྟེན་པའི་ལྷ་ 
རེ་ཡོད་ཕྱིན་ལྷ་གཅིག་སྨྲ་བའི་ལུགས་འདི་ལ་མཐའ་གཅིག་ཏུ་ངོ་རྒོལ་བྱས། ཐབས་ 
བརྒྱ་ཇུས་སྟོང་གིས་མ་ཧཱ་མད་ཏི་རང་ལུགས་ལ་གནོད་འཚེ་བཏང་། ཁོས་བྱ་ཐབས་ 
ཟད་དེ་འཁོར་ཉུང་ཙམ་ཁྲིད་ནས་གནས་སྤོས། ཡུལ་དེའི་སྐུ་དྲག་གིས་བུ་ལོན་བཤུ་ 
གཞོག་ལ་ངོ་ལོག་བརྒྱབས། མི་སེར་གང་མང་ཞིག་གིས་རྒྱབ་སྐྱོར་བྱས་ནས་ཁོའི་ 
ཆོས་ལུགས་ལ་དད་པར་གྱུར། ། ཡིན་ནའང་སྔོན་རང་ཡུལ་གྱི་སྐུ་དྲག་ཚོས་ཁོ་དེར་ 
ཡོད་པར་གོ་ནས་དམག་དྲངས་པ་ན། ཁོས་ཡ་ལན་སློག་ཐབས་ལ་རང་གི་འཁོར་ 
རྣམས་ལ་ཆོས་ལུགས་ཀྱི་སློབ་གསོ་བཏང་ནས་བཤད་སྒྱུར། རང་གི་གྲུབ་མཐའི་ 
ཆེད་དང་ཨན་ལཱའི་ཆེད་དུ་གཞན་གསོད་པའམ་གཡུལ་ངོར་ཤི་ན་བདེ་བའི་ཞིང་
ཁམས་སུ་འགྲོ་བ་དང༌། ཆོས་ཡིན་ཞེས་སྙིང་སྟོབས་བསྐྱེད་དེ་འཐབ་དུ་བཅུགས་ 
ནས་རྒྱལ་ཁ་བླངས། ཕོ་རྣམས་བསད་མོ་དང་བྱིས་པ་རྣམས་གཡོག་ཏུ་བཀོལ། རྒྱུ་ 
ནོར་རྣམས་བགོས། ལྷ་གཞན་དག་ལ་དད་པ་བྱེད་མི་ཆོག་པ་སོགས་དམ་ཚིག་ 
མང་དུ་བསྒྲགས། ད་དུང་མ་ཧཱ་མད་ཏི་རང་ཉིད་ནི་ལྷ་ཆེན་པོ་ཨན་ལཱ་དང་མི་
གཉིས་ཀྱི་བར་དུ་འབྲེལ་བ་འཛུགས་མཁན་གྱི་ཕོ་ཉ་གཅིག་པུ་ཡིན་པར་ཡང་



ཡང་དུ་བསྒྲགས། སྐབས་དེའི་ཡུལ་མི་གང་མང་ཞིག་གིས་དེ་བཞིན་ཡིན་པར་
སེམས་ཏེ་ཡུན་གྱིས་དད་པ་བྱེད་མཁན་ཇེ་མང་དུ་གྱུར།
བར་སྐབས་ཤིག་ན་ཁོའི་ཞང་བོ་དང་ཆུང་མ་གཉིས་ཀྱང་ཤི་བས་ཁོ་འཇིག་རྟེན་
དུ་གཅིག་པུར་འཚོ་བ་རོལ་དགོས་བྱུང༌།
དེ་རྗེས་ ༦༢༢ ལོར་ཡུལ་ཕྱོགས་གཞན་ཞིག་ཏུ་མ་ཧཱ་མད་ཏི་གདན་འདྲེན་བྱས་ 
ཏེ་ཆེད་དུ་ཆོས་སྤེལ་དུ་བཅུག
ལོ་འདི་ནི་དབྱི་སི་ལན་ཆོས་ལུགས་པ་དག་གིས་ཆོས་ལུགས་དེ་འཇིག་རྟེན་མི་
ཡུལ་འདིར་དབུ་བརྙེས་པའི་ལོ་ཡིན་པར་འདོད། དེ་ནས་རིམ་བཞིན་ཨ་ཧྥེ་རི་ཁ་
སོགས་གཙོ་ཆེ་བ་ཧྥེ་གླིང་གི་རྒྱལ་ཁབ་མང་ཆེ་བ་དང་འཛམ་གླིང་གི་ཡུལ་གྲུའང་
མང་ཆེ་བ་ཞིག་ལ་ཆེས་ཆེར་དར་སྤེལ་དུ་གྱུར་སོང་། སྤྱི་ལོ་༦༣༣ སྟེ་ཁོང་དགོང་ 
གྲངས་ ༦༣ སོན་པ་ན་འཇིག་རྟེན་གཞན་ཞིག་ཏུ་སྐུ་གཤེགས་པར་འདོད་དོ། ། 
ད་སྐབས་ཞིབ་འཇུག་པས་བསྡོམས་རྩིས་བྱུང་བ་ལྟར་ན་དབྱི་སི་ལན་ཆོས་ 
ལུགས་ལ་དད་མོས་བྱེད་མཁན་འཛམ་གླིང་ན་མི་གྲངས་དུང་ཕྱུཪ་ ༩ ལ་ཉེ་བ་ཙམ་
ཡོད་པར་བཤད་ཡོད།

དྲི་བ།༢༡. ཕྱུགས་ཟོག་ཆེས་མང་བའི་རྒྱལ་ཁབ་གང་རེད།
ལན། ཡ་གླིང་རྒྱ་གར་གྱི་ས་ཆ་ཡོངས་ན་ཕལ་ཆེར་ཕྱུགས་ཟོག་གི་གྲངས་ཀ་དེ་
ཞིབ་འཇུག་པའི་བསྡོམས་རྩིས་ལྟར་ན། དུང་ཕྱུར་གཉིས་དང་ཕྱེད་ཙམ་ལ་ཟིན་
ཡོད་ཟེར། དེས་ན་འཛམ་གླིང་ཡོངས་ཀྱི་ཕྱུགས་ཟོག་གི་གྲངས་ཀའི་ལྔ་ཆ་གཅིག་ 
ལ་སླེབས། རྒྱུ་མཚན་ནི། རྒྱ་གར་གྱི་ཡུལ་མི་ཚོ་ཆོས་དད་མང་ཚོགས་ཤུགས་ཆེ་བས། 
སངས་རྒྱས་ཆོས་ལུགས་སུ་སྲོག་གཅོད་པ་བཀག་པ་དང༌། ལྷག་པར་ཧིན་རྡུའི་ཆོས་
ལུགས་སུ་ཆུ་བོ་གང་གཱ་དང་ཕྱུགས་ཟོག་ནི་རང་གི་ཡུལ་ལྷ་ལྟར་རྒྱུན་པར་བཀུར་
འོས་པའི་གནས་ཤིག་ཏུ་བཤད་ཡོད། དེ་ཕྱིར་ཡུལ་མི་བརྒྱ་ཆ་བརྒྱད་ཅུ་ཙམ་གྱིས་
ཕྱུགས་གསོད་པ་དང་དེའི་ཤ་ཁྲག་གི་ཁ་ཟས་རོལ་བ་སོགས་ནི་གཞི་ནས་སྤང་བྱའི་
སྤྱོད་ངན་ཞིག་ཡིན། ཕྱུགས་ཟོག་ཚོ་རྒས་ནས་འཆི་བ་ལས་གསོད་པ་ཉུང་སྟབས་
ད་སྐབས་འཛམ་གླིང་གི་ཕྱུགས་ཟོག་ཆེས་མང་བའི་རྒྱལ་ཁབ་ཏུ་རང་བཞིན་གྱིས་
འཕགས་སོ། ། འདི་ནི་རྒྱ་གར་གྱི་ཡུལ་མི་ཚོར་མཚོན་ན་གནའ་ནས་ད་བར་ཆེས་
དར་ཁྱབ་ཆེ་བའི་ཡུལ་སྲོལ་གོམས་གཤིས་ཤིག་ཀྱང་རེད་ཅེས་བཤད་ཆོག

དྲི་བ།༢༢. འཛམ་གླིང་དུ་བཏུང་ཆུའི་རིན་གོང་མཐོ་བའི་ས་ཆ་གང་ཡིན།
ལན། ཡ་གླིང་གི་ཁུ་ཝེ་ཐུ་རྒྱལ་ཁབ་ནི་མི་གྲངས་ས་ཡ་གཉིས་ལྷག་གིས་བཟུང་
ཞིང་འཛམ་གླིང་གི་མིང་གྲགས་ཅན་གྱི་རྡོ་སྣུམ་གཏེར་ཁ་ཆེས་མོད་པའི་ས་ཆ་ཞིག་ 
ཡིན། ཡིན་ནའང་ཚྭ་མེད་བཏུང་ཆུ་ནི་ཆེས་དཀོན་པའི་ས་ཆ་ཞིག་རེད། དེའི་ཕྱིར་ 
ས་དེ་གའི་རྒྱལ་ས་ཁུ་ཝེ་ཐུ་གྲོང་ཁྱེར་གྱི་མཚོ་འགྲམ་ན་ལྟོ་བ་ཟླུམ་པའི་མཆོད་རྟེན་



ཆེན་པོ་གསུམ་བཟོ་སྐྲུན་བྱས་ཡོད། མཆོད་རྟེན་རེ་རེའི་ལྟོ་བར་ཆུ་ཏུན་ ༣༠༠༠ ལྷག་
གསོག་འཇོག་བྱས་ཡོད་ཅིང་།
དམིགས་ཡུལ་ནི་གྲོང་ཁྱེར་དེའི་མང་ཚོགས་ལ་བཏུང་ཆུའི་དཀའ་ངལ་བྱུང་ཚེ་
བཀོལ་སྤྱོད་བྱེད་རྒྱུ་ཡིན་པར་བཤད། ད་དུང་རྒྱུན་པར་མཐོང་ཐུབ་པ་ཞིག་ལ་སྲིད་
གཞུང་གིས་ཕྱི་གླིང་ལ་རྡོ་སྣུམ་གྱི་གཏེར་ཁ་འབོར་ཆེན་བསྐྱལ་ཏེ། ཚྭ་མེད་བཏུང་
ཆུ་དང་བརྗེས་ནས་བཏུང་ཆུ་ནང་འདྲེན་བྱེད་བཞིན་འདུག དེ་ཕྱིར་བཏུང་ཆུ་དང་
རྡོ་སྣུམ་གཉིས་རིན་ཚོད་མཉམ་འདུག་པས་ཁུ་ཝེ་ཐུ་རྒྱལ་ཁབ་ནི་འཛམ་གླིང་སྟེང་
བཏུང་ཆུའི་རིན་གོང་ཆེས་མཐོ་བའི་རྒྱལ་ཁབ་ཁོ་ནར་གྱུར་ཡོད།

དྲི་བ།༢༣. འཛམ་གླིང་སྟེང་མིའི་འདུས་སྡོད་ཆེས་མང་བའི་གྲོང་ཁྱེར་གང་ཡིན། 
ལན། དེ་ནི་ཡ་གླིང་ཀྲུང་གོའི་ལྷོ་ཕྱོགས་ཀྱི་ཨའོ་མན་གྲོང་ཁྱེར་ཡིན། ཨའོ་མན་ 
གྲོང་ཁྱེར་གྱི་མིའི་འདུས་སྡོད་ཀྱི་གྲངས་ཀ་དེ། སྤྱིར་སྟོང་སྨི་གྲུ་བཞི་མ་གཅིག་གི་
ཁྱོན་ལ་མི་ཁྲི་གཉིས་འདུས་སྡོད་བྱེད་པ་འོས་འཚམས་ཡིན་ཀྱང་། གྲོང་ཁྱེར་དེའི་ 
དཔའ་ཝང་ཐང་ཞེས་པའི་ས་ཆ་དེར་སྟོང་སྨི་གྲུ་བཞི་མ་གཅིག་གི་ཁྱོན་ལ་མི་ཁྲི་
བཅུ་ལས་བརྒལ་ཏེ་འཚང་ཁ་བྱེད་འདུག་ཟེར། ད་དུང་གྲོང་ཁྱེར་དེས་ལོ་རེ་བཞིན་ 
མགྲོན་པོའི་གྲངས་ཀ་ཁྲི་༨༠༠ཙམ་སྣེ་ལེན་བྱེད་བཞིན་ཡོད། དེ་ལྟར་ན་འཛམ་གླིང་ 
སྟེང་མི་གྲངས་ཆེས་མང་བའི་གྲོང་ཁྱེར་འཇར་པན་གྱི་ཏོང་ཅིང་གྲོང་ཁྱེར་ལས་ཀྱང་



མིའི་འདུས་གྲངས་བརྒལ་འདུག
དེ་ཕྱིར་འཛམ་གླིང་སྟེང་མིའི་འདུས་སྡོད་ཆེས་མང་བའི་གྲོང་ཁྱེར་ཀྲུང་གོའི་
ཨའོ་མོན་གྲོང་ཁྱེར་དུ་ངོས་འཛིན་གྱིན་ཡོད།

དྲི་བ།༢༤. འཛམ་གླིང་སྟེང་ཚོང་བྲིན་མྱུར་བའི་བཏུང་ཆུ་གང་ཡིན། 
ལན། འཛམ་གླིང་སྟེང་ཆེས་ཚོང་ལས་མྱུར་བའི་བཏུང་བ་ནི་ཁོལ་ཁོལ་ཁུ་ནག་ 
ཡིན། བཏུང་བ་འདི་དང་ཐོག་ ༡༨༨༦ ཡས་མས་སུ་ཨ་རིའི་ས་ཆའི་སྨན་པ་ཞིག་གི་ 
གློ་བར་ཕན་པའི་སྨན་ཁ་ཞིག་གསར་དུ་སྡེབ་སྦྱོར་བྱས་པ་ཡིན། དེ་རྗེས་རིམ་བཞིན་ 
སྡེབ་ཁ་བསྒྱུར་ནས་ཚོད་ལྟ་བྱས་རྗེས། མཐར་ད་ལྟའི་ཁོལ་ཁོལ་ཁུ་ནག་་ཅེས་འཛམ་
གླིང་རང་བཞིན་གྱི་མི་མང་ཆེ་བའི་ཁས་འབྲལ་མི་འདོད་པའི་བཏུང་བ་ཞིམ་མངར་ 
ཅན་ཞིག་ཏུ་གྱུར། ད་སྐབས་བསྡོམས་རྩིས་ལྟར་ན་ཕལ་ཆེར་རྒྱལ་ཁབ་ ༢༠༠ ལྷག་གི་ 
བཏུང་བར་གྱུར་ཡོད་པ་དང་། འཛམ་གླིང་ཡོངས་ན་ཆ་སྙོམས་ཉི་མ་རེ་རེ་ལ་ཁོལ་ 
ཁོལ་ཁུ་ནག་དུང་ཕྱུཪ་ ༡༠ ལྷག་འགྲེམ་འཚོང་བྱེད་བཞིན་ཡོད་པས། འཛམ་གླིང་སྟེང་ 
ཚོང་ལས་མྱུར་བའི་བཏུང་བ་གཅིག་པུར་རང་བཞིན་གྱིས་འཕགས་ཡོད་པ་ཡིན།

དྲི་བ།༢༥. འཛམ་གླིང་སྟེང་མི་གྲངས་ཆེས་མང་བའི་གྲོང་ཁྱེར་གང་ཡིན། 
ལན། དེ་ནི་སྤྱིའི་རྒྱ་ཁྱོན་ལ་སྟོང་སྨི་གྲུ་བཞི་མ་ ༢༡༥༥ ཙམ་ཡོད་པའི་ཡ་གླིང་ 
ཉི་ཧོང་གི་རྒྱལ་ས་ཏུང་ཅིང་ནི་འཛམ་གླིང་སྟེང་གཞིས་སྡོད་མི་གྲངས་ཆེས་མང་ 
བའི་གྲོང་ཁྱེར་གཅིག་པུ་ཡིན།། །༢༠༠༥ ལོར་མཉམ་འབྲེལ་རྒྱལ་ཚོགས་ཚོགས་འདུའི་ 
སྟེང་གི་སྙན་ཞུ་ལྟར་ན། སྐབས་དེར་ཏུང་ཅིང་གི་མི་གྲངས་ཁྲི་ཚོ་༣༥༣༠ ཙམ་ཟིན་ 
ཡོད་པས་དབང་དུ་བྱས་ན་དངོས་གནས་འཇིགས་ཡེར་བ་ཞིག་རེད། དེ་ལྟར་ན་ཆ་ 
སྙོམས་ས་ཆ་དེའི་སྨི་གྲུ་བཞི་མ་གཅིག་གི་རྒྱ་ཁྱོན་ལ་མི་བཅུ་དྲུག་གི་འཚོ་བ་རོལ་རྒྱུ་
བྱུང་ཡོད།
དེར་བརྟེན་འཇར་པན་གྱི་རྒྱལ་ས་ཏུང་ཅིང་ནི་འཛམ་གླིང་གི་མི་གྲངས་ཆེས་
མང་བའི་གྲོང་ཁྱེར་ཁོ་ནར་གྱུར་ཡོད།

དྲི་བ།༢༦. དུས་ནམ་ཞིག་ནས་མེ་འཁོར་སྐྱོད་པ་ཡིན།
ལན། འཛམ་གླིང་སྟེང་གི་མེ་འཁོར་ཐོག་མ་དེ་དབྱིན་ཇི་རྒྱལ་ཁབ་ནས་དར་བ་ 
རེད། ༡༨༠༤ ལོར་ཆེས་ཐོག་མའི་མེ་འཁོར་དེ་ལེགས་འགྲུབ་བྱུང་ནས་དངོས་སུ་ཚོད་ 
ལྟ་བྱེད་མགོ་བརྩམས། ཡིན་ནའང་སྐབས་དེའི་མེ་འཁོར་ལ་སོལ་བ་དང་བུད་ཤིང་
འབུད་བཞིན་གཏོང་དགོས་པ་ཞིག་ཡིན་པར་མ་ཟད། དུས་ཚོད་གཅིག་གི་ཡུན་



ལ་སྤྱི་ལེ་གཅིག་ཙམ་ལས་བརྒལ་མི་ཐུབ་པ་དང༌། ལྷག་པར་དུ་ཡ་མཚན་པ་ཞིག་
ལ། ཁ་ལོ་བ་མེ་འཁོར་འགྲམ་ནས་རྐང་ཐང་དུ་འགྲོ་ཞོར་བུད་ཤིང་འབུད་བཞིན་ 
འགྲོ་དགོས་པར་བཤད། དེ་རྗེས་རིམ་བཞིན་འཕེལ་རྒྱས་ལ་ཕྱོགས་ནས་ ༡༨༢༩ ལོར་ 
ཤིང་རྟ་ལས་ལྡབ་ཉིས་འགྱུར་གྱིས་མགྱོགས་པ་ཞིག་ལེགས་འགྲུབ་བྱུང་བ་དང༌།
མི་རྣམས་ཧ་ལས་ནས་རྒྱང་ཐག་རིང་བའི་ས་ལ་སྐྱོད་མགོ་བརྩམས། ཡིན་ནའང་
སྐབས་དེའི་ཆེས་ཐོག་མའི་མེ་འཁོར་གྱི་མྱུར་ཚད་དེ་ད་ལྟའི་མེ་འཁོར་དང་བསྡུར་ན་
ལྡབ་ལྔ་བརྒྱ་ཡན་གྱི་མྱུར་ཚད་ལ་བར་ཁྱད་ཡོད་པ་ཤེས་ཐུབ། དེས་ན་འཛམ་གླིང་
དུ་ཆེས་ཐོག་མའི་མེ་འཁོར་གསར་བཏོད་བྱེད་མཁན་ནི་དབྱིན་ཇིའི་རྒྱལ་ཁབ་ཀྱི་
ཞིབ་འཇུག་པ་ཞིག་ཡིན།

དྲི་བ།༢༧. འཛམ་གླིང་སྟེང་མངའ་ཁོངས་ཆེས་རྒྱ་ཆེ་བའི་རྒྱལ་ཁབ། 
ལན། རྒྱལ་ཁབ་དེ་ནི་ཡ་གླིང་ནུབ་མ་དང་ཡོ་རོབ་གཉིས་ཀྱི་ཁྱབ་ཁོངས་བཟུང་
བའི་ཡོ་རོབ་གླིང་གི་ཨུ་རུ་སུ་རྒྱལ་ཁབ་ཡིན། སྔོན་ཆད་རྒྱལ་ཁབ་དེའི་ཆབ་སྲིད་ 
བརྟན་བརླིང་མེད་པས། སྔོན་ཆད་སྲིད་དབང་སུའུ་ལེན་རྒྱལ་ཁབ་ཡིན་སྐབས་
འཛམ་གླིང་གི་སའི་དྲུག་ཆ་གཅིག་བདག་བཟུང་བྱས་ཡོད་པ་དང་། ད་སྐབས་ཨུ་ 
རུ་སུའི་མངའ་ཁོངས་ལའང་སྟོང་སྨི་གྲུ་བཞི་མ་༡༧༠༧ ཡོད་པས་ཕལ་ཆེར་ད་སྐབས་ 
ཀྲུང་གོའི་ས་ཆའི་རྒྱ་ཁྱོན་ལས་ལྡབ་ཉིས་འགྱུར་གྱིས་འཕགས་ཡོད། མངའ་ཁོངས་རྒྱ་ 
ཆེ་ཕྱིར་ཁྱིམ་མཚེས་རྒྱལ་ཁབ་བཅུ་ཕྲག་ལྷག་ཡོད་པ་དང་། ད་དུང་ས་ཁུལ་སོ་སོའི་



གནམ་གཤིས་ལའང་ཁྱད་པར་ཧ་ཅང་ཆེན་པོ་ཡོད། དེས་ན་ཨུ་རུ་སུ་རྒྱལ་ཁབ་ནི་
འཛམ་གླིང་སྟེང་གི་ཁྱབ་ཁོངས་ཆེས་ཆེ་བའི་རྒྱལ་ཁབ་གཅིག་པུར་གྱུར་ཡོད་པ་ཡིན།

དྲི་བ།༢༨. འཛམ་གླིང་སྟེང་མངའ་ཁོངས་ཆེས་ཆུང་བའི་རྒྱལ་ཁབ་གང་རེད། 
ལན། དེ་ནི་ཡོ་རོབ་གླིང་གི་ཨི་ཐ་ལི་རྒྱལ་སའི་ཉེ་འགྲམ་གྱི་ཧྥ་ཐི་ཀང་གྲོང་ཁྱེར་ 
རྒྱལ་ཁབ་རེད། རྒྱལ་ཁབ་དེ་གའི་མངའ་ཁོངས་ཡོངས་ན་སྟོང་སྨི་གྲུ་བཞི་མ་ ༠.༤༤ 
ལས་མེད་པས་མང་ཆེ་བས་གྲོང་ཁྱེར་རྒྱལ་ཁབ་ཅེས་འབོད་ཀྱིན་ཡོད། རྒྱལ་ཁབ་དེ་ 
གའི་མིའི་གྲངས་ཀ་ནི་ཧ་ལམ་སྟོང་ཕྲག་གཉིས་ལ་མ་ལོང་ཙམ་ལས་མེད་ཚོད་རེད།
མངའ་ཁོངས་ཧ་ཅང་ཆུང་ནའང་ཡིད་སྤྲོ་བ་ཞིག་ལ་ཁོ་རང་བཙན་རྒྱལ་ཁབ་
ཁོ་ན་ཡིན་པས་སུས་ཀྱང་གཉའ་གནོན་བྱེད་མི་ཐུབ། འཚོ་བའི་ཡོ་ཆས་མང་ཆེ་བ་
ཨི་ཐ་ལི་རྒྱལ་ཁབ་ནས་མཁོ་སྤྲོད་བྱེད་ཀྱིན་ཡོད། གྲོང་ཁྱེར་དེའི་དཔལ་འབྱོར་དང་
འགྲིམ་འགྲུལ་སོགས་ཕྱོགས་གང་ཐད་ནས་སྣ་འཛོམས་རང་བཞིན་ཞིག་ཡིན་པ་མ་
ཟད། འཛམ་གླིང་སྟེང་གནམ་བདག་ཆོས་ལུགས་ཀྱི་ལྷ་ཁང་ཆེས་ཆེ་བ་དེ་གནས་
དེར་ཡོད།
དེས་ན་འཛམ་གླིང་སྟེང་མངའ་ཁོངས་ཆེས་ཆུང་བའི་རྒྱལ་ཁབ་ནི་ཧྥ་ཐི་ཀང་གྲོང་
ཁྱེར་རྒྱལ་ཁབ་ཡིན།

དྲི་བ།༢༩. ཟླ་ ༤.༡༤ ཅི་ཞིག་གི་ཉིན་མོ་ཡིན་པ་ཨེ་ཤེས།
ལན། དེ་རིང་ནི་ཕྱི་རྩིས་ཟླ་ ༤.༡༤ སྟེ་བོད་མིའི་སེམས་པ་ཆུ་ལས་འཁྱགས་པའི་ 
ཉིན་མོ་རེད། ཏག་ཏག་ལོ་གཅིག་གི་ཡར་སྔོན་ ༢༠༡༠ཟླ་༤ ཚེས་༡༤ ཞོགས་པའི་དུས་ 
ཚོད་ ༧ .༤༩ སྐར་ཆ་ ༤༠ སྟེང་ཁམས་ཡུལ་ཤུལ་ས་ཁུལ་དུ་ཚད་རིམ་ ༧.༡ ཅན་གྱི་ས་ 
འགུལ་ཆེན་པོ་བྱུང་ནས་བོད་མིའི་ཚེ་སྲོག་ས་རུ་འཐིམ་པའི་ཉིན་མོ་རེད། 
ཉིན་འདིར་རྒྱལ་སྤྱིའི་གོ་ཐོས་ལྟར་ན་ས་འགུལ་གྱི་ཁྲོད་འདིར་མི་ ༢༠༣༩ ཤི་བ་དང༌། 
མི་ ༡༢༡༣༥ ལ་རྨས་སྐྱོན་བྱུང་ཞིང༌། མི་ ༡༩༥ མ་རྙེད་པར་ལུས། ད་དུང་རྨས་སྐྱོན་ཚབས་ 
ཆེ་བའི་མི་༤༢༠༠ སྟེ་ཁྱོན་མི་ཁྲི་གཉིས་མ་ལོང་ཙམ་ལ་རང་བྱུང་ས་འགུལ་གྱིས་གནོད་
སྐྱོན་བྱུང་ཡོད་པ་འཛམ་གླིང་ཡོངས་ལ་གསལ་བསྒྲགས་བྱས་ཡོད།
འདི་ནི་བོད་མི་རིགས་ཀྱི་ལོ་རྒྱུས་ཁྲོད་དུ་རང་བྱུང་གནོད་འཚེས་མི་ཤི་བའི་
གྲངས་ཀ་ཆེས་མང་བ་དེ་ཡིན།
དེ་ཕྱིར་དེ་རིང་ནི་ང་ཚོའི་སེམས་གཏིང་ནས་ཡུལ་ཤུལ་ས་འགུལ་ཁྲོད་བོད་ 
མིའི་ཚེ་སྲོག་ཤོར་བའི་ཆག་སྒོ་དེ་ཡང་བསྐྱར་དྲན་གསོ་བྱེད་པའི་ཉིན་མོ་ཞིག་དང༌།
འདས་མཆོད་སྒྲུབ་བའི་ཉིན་མོ་ཞིག་ཀྱང་ཡིན།
མི་ལ་གཤོག་པ་ཐོགས་པའི་ཉིན།
དྲི་བ།༣༠. མིའི་རིགས་ལ་ཆེས་ཐོག་མའི་གཤོག་པ་དུས་ནམ་ནས་ཐོགས། 
ལན། ཕུགས་འདུན་ནི་མི་ཞིག་ལ་མཚོན་ནས་བཤད་ན་བྱ་བ་དེ་འགྲུབ་བྱེད་ཀྱི་ 
རྨང་གཞི་ཡིན་པར་མ་ཟད། དུས་ནམ་དུའང་ལྷོད་པ་མེད་པའི་སྙིང་སྟོབས་ཤིག་གི་



གྲུབ་ཆའང་ཡིན། དེས་ན་ཨ་རིའི་སྐུ་ཞབས་ལེ་ཐུ་སྤུན་ཟླ་གཉིས་ལ་མཚོན་ན། ཁོ་ 
གཉིས་ཆུང་དུས་ནས་ནམ་མཁའི་བྱ་ལ་ཡིད་སྨོན་ཏེ་བར་སྣང་སྟོང་བར་འགྲོ་འདུག་
བྱེད་པའི་ཕུགས་འདུན་དེ་མེ་ལྟར་འབར། ཡིན་ནའང་སྐབས་དེར་དམིགས་ཡུལ་
དེ་འདྲ་ཞིག་སུས་ཀྱང་འགྲུབ་མི་སྲིད་པས་ཁོ་གཉིས་བར་སྣང་དུ་འགྲོ་བ་ལ་དཀའ་ 
ལས་མང་དུ་འཕྲད། ཁོང་སྤུན་ཟླ་གཉིས་ཕུགས་འདུན་དེའི་ཆེད་དུ་ནམ་ཡང་ཕྱི་ 
ནུད་མེད་པར་མདུན་དུ་བསྐྱོད་མཐར། ༡༩༠༣་ལོའི་ཟླ་༡༢་ཚེས་༡༧ གྱི་ཉིན་མོ་དེར་ 
བར་སྣང་ལ་སྐྱོད་ཐུབ་པའི་འཕུར་གྲུ་ཞིག་དངོས་སུ་ལེགས་འགྲུབ་བྱུང་སྟེ་ཚོད་ལྟ་
བྱེད་མགོ་བརྩམས། སྐབས་དེའི་འཕུར་གྲུ་དེ་མཐོ་དམན་སྨི་ ༣༦ ཙམ་ནས་སྨི་༤
ལ་འཕུར་ཐུབ་པ་བྱུང་བས་ཁོ་གཉིས་ཀྱི་ཕུགས་འདུན་དེ་མངོན་དུ་གྱུར་བ་མ་ཟད།
དེ་ནི་སྐབས་དེའི་མི་རྣམས་ལ་མཚོན་ན་རྨི་ལམ་དུའང་འཆར་མ་མྱོང་བའི་བདེ་
སྐྱིད་གསར་བ་ཞིག་ལ་ངོས་བཟུང༌། དུས་དེ་ནས་བཟུང་མི་རྣམས་ཀྱི་ཧམ་སེམས་
ཆེར་འཕགས་ཏེ་བར་སྣང་བདག་དབང་སྒྱུར་བའི་འཚོ་བ་གསར་བ་ཞིག་གི་མཁའ་
དབུགས་འཐིབ།
འདི་ནི་འཛམ་གླིང་གི་མིའི་རིགས་ལ་གཤོག་པ་ཐོགས་པའི་ཉིན་དང་པོ་ཡིན།

དྲི་བ།༣༡. འཛམ་གླིང་ན་ཆེས་རིང་བའི་སྦུ་གུ་དེ་གང་ཡིན།
ལན། དེ་ནི་ང་ཚོ་མིའི་ལུས་སྟེང་གི་ཁྲག་རྒྱུ་སའི་རྩ་སྦུག་དེ་རེད། གསལ་བོར་ 
བཤད་ན་ང་ཚོའི་བསམ་ཡུལ་ལས་འདས་པ་ཞིག་ལ། མི་སུ་ཡིན་རུང་འཛམ་གླིང་ན་



ཆེས་རིང་བའི་སྦུ་གུ་དེ་རང་གི་ལུས་སྟེང་ན་ཡོད་པ་སུས་ཀྱང་རྟོགས་དཀའ། འདི་
གསལ་བོར་བཤད་ནའང་མི་གང་མང་ཞིག་ཡ་མཚན་པར་འགྱུར་བ་དང་། ཡང་
ན་གང་མང་མང་ཞིག་ཡིད་མི་ཆེས་པར་འགྱུར་ཡང་སྲིད། གང་ལྟར་ད་སྔོན་ཆེད་ 
མཁས་པ་གང་མང་ཞིག་གིས་མིའི་ལུས་ལ་དཔྱད་ཆས་ཀྱིས་ཡང་ཡང་བརྟགས་པའི་
མཇུག་འབྲས་ཕྱོགས་བསྡོམས་ལྟར་ན། མིའི་ལུས་ཧྲིལ་བོ་ན་རྩ་ཕྲན་མི་འདྲ་བ་དུང་ 
ཕྱུར་ ༡༠༠༠ ཕྲག་ལྷག་ཡོད་པ་དངོས་རྟོགས་བྱུང་ཡོད་ཅེས་མང་དུ་བསྒྲགས། འོན་ 
ཀྱང་ང་ཚོའི་རྩ་ཕྲན་དེ་དག་རང་བཞིན་གྱི་མིག་གིས་མཐོང་ག་ལ་ཐུབ། གལ་ཏེ་རྩ་ 
ཕྲན་དེ་དག་གཅིག་རྗེས་གཉིས་མཐུད་བྱེད་པའི་དབང་དུ་བཏང་ན་རིང་ཐུང་ལ་ 
སྟོང་སྨི་ཁྲི་ ༡༠ ལྷག་ཡོད་པས་ང་ཚོ་གནས་སའི་ཟླུམ་གཟུགས་སའི་གོ་ལ་འདི་ 
དཀྲིས་གཉིས་ལ་ལོང་འགྲོ་བར་རྟོགས་ཐུབ། དེས་ན་འཛམ་གླིང་གི་ཆེས་རིང་བའི་
སྦུ་གུ་ནི་མི་རང་རང་གི་ལུས་ཀྱི་ཁྲག་རྩ་དེ་ཡིན་ཞེས་ལབ་ཆོག་ཆོག་རེད།

དྲི་བ།༣༢. བོད་ཡུལ་གྱི་གཙང་བོ་ཆེན་པོ་ལྔ་གང་དག་ཡིན།
ལན། སྤྱིར་བོད་ཡུལ་ནི་འཛམ་གླིང་གི་ཆུ་བོ་མང་ཆེ་བས་འབྱུང་ཁུངས་ཡིན། 
ཡིན་ནའང་བོད་ཡུལ་མཐོ་སྒང་ན་མིང་དུ་གྲགས་པའི་ཆུ་བོ་ཆེན་པོ་ལྔ་ནི། རྨ་ཆུ།
འབྲི་ཆུ། རྫ་ཆུ། རྒྱལ་མོ་རྔུལ་ཆུ། ཡར་ཀླུང་གཙང་པོ་བཅས་ཡིན།


།
དྲི་བ།༣༣. བོད་ཡུལ་གྱི་ཆུ་ཆེན་ལྔའི་འབབ་རྒྱུན་ག་འདྲ་ཡིན།
རྨ་ཆུ།
རྨ་ཆུ་ནི་རྒྱལ་ནང་གི་རིང་ཚད་ཨང་གཉིས་པ་ཡིན་ལ། བ་ཡན་ཧ་རིའི་རི་རྒྱུད་ 
ནས་བཞུར་ཏེ་རྒྱལ་ནང་གི་ལྗོངས་དང་ཞིང་ཆེན་དགུ་བརྒྱུད་མཐར་པོ་ཧེ་རྒྱ་མཚོར་ 
འབབ་ཀྱིན་ཡོད།ཆུ་བོ་འདིའི་བཞུར་རྒྱུན་གྱི་རིང་ཚད་ལ་སྟོང་སྨི་༥༤༦༤ ཙམ་ཡོད་ 
པ་དང་། སྤྱིའི་འབབ་ཡུལ་གྱི་རྒྱ་ཁྱོན་ལ་སྤྱི་ལེ་གྲུ་བཞི་མ ་༧༥༤༤༢ ལྷག་ཡོད།
འབྲི་ཆུ།
འབྲི་ཆུ་ནི་རྒྱལ་ནང་གི་གཙང་བོ་ཆེས་རིང་ཤོས་དེ་ཡིན་ལ། གཙང་བོ་དེ་གདང་ 
ལའི་རི་རྒྱུད་རྒྱ་ལ་རྩི་ཟླུམ་གྱི་ལྷོ་ནུབ་ཕྱོགས་ནས་བབས་ཏེ་མཚོ་སྔོན་ཞིང་ཆེན་གྱི་སྐྱེ་ 
དགུ་མདོ་དང་། བོད་ལྗོངས་དང་ཟི་ཁྲོན་གྱི་འབྲེལ་མཚམས་བརྒྱུད་དེ་མཐར་བོད་ 
ལྗོངས་སྨར་ཁམས་རྫོང་དང་ཡུན་ནན་ས་ཁུལ་ནས་ཧྲང་ཧེ་གྲོང་སོགས་བརྒྱུད་ཏེ་
ཤར་མཐའ་ཡས་རྒྱ་མཚོར་འབབ་ཀྱིན་ཡོད། ཆུ་བོ་འདིའི་བཞུར་རྒྱུན་གྱི་རིང་ཚད་ལ་ 
སྤྱི་ལེ ་༦༣༠༠ ཙམ་དང་ཆུ་བོ་འབབ་ཡུལ་གྱི་རྒྱ་ཁྱོན་ལ་སྤྱི་ལེ་གྲུ་བཞི་མ་ཁྲི་ ༡༨༠ ཙམ་
ཟིན་ཡོད།
རྫ་ཆུ།
རྫ་ཆུ་ནི་མཚོ་སྔོན་རྫ་སྟོད་རྫོང་ཁོངས་ཀྱི་རི་བོ་ཤྭ་ར་སྐྱ་ནས་འབབ་ཏེ་ཆབ་ 
མདོ་གྲོང་བརྡལ་སོགས་ནས་སྨར་ཁམས་རྫོང་བརྒྱུད་དེ་ཡུན་ནན་དུ་བཞུར་རྗེས་མེ་ 
ཀོང་གཙང་པོར་འདྲེས། དེ་ནས་འབར་མ་དང་། ལའོ་བོ། ཐེ་གོ ཁམ་པོ་རྫ། ཡའོ་ནན་ 
སོགས་རྒྱལ་ཁབ་བརྒྱུད་མཐར་རྒྱ་མཚོ་ལྷོ་མར་འབབ་ཀྱིན་ཡོད། རྫ་ཆུའི་བཞུར་རྒྱུན་



གྱི་རིང་ཚད་ལ་སྤྱི་ལེ་ ༢༡༧༩ དང་འབབ་ཡུལ་གྱི་ས་ཁྱོན་ལ་སྟོང་སྨི་གྲུ་བཞི་མ་ཁྲི
༡༦་༤ ཙམ་ཟིན་ཡོད། 
རྒྱལ་མོ་རྔུལ་ཆུ།
རྒྱལ་མོ་རྔུལ་ཆུ་ནི་གདང་ལའི་ལྷོ་ཕྱོགས་ཨ་མདོ་རྫོང་ཁོངས་ནས་བབས་ཏེ་ནག་ 
ཆུ་དང་། འབྲི་རི། སྦྲ་ཆེན། སྟེང་ཆེན། ལྷོ་རོང་། དཔའ་ཤོད། མཛོ་སྒང་སོགས་རྫོང་ 
ཁག་བརྒྱུད་ནས་ཡུན་ནན་དུ་བཞུར་རྗེས་འབར་མའི་སར་ཝུན་གཙང་པོ་བརྒྱུད་
མཐར་རྒྱ་གར་རྒྱ་མཚོར་འབབ་ཀྱིན་ཡོད། བཞུར་རྒྱུན་གྱི་རིང་ཚད་ལ་སྤྱི་ལེ་༣༢༤༠ 
ཡོད་པ་དང་བཞུར་ཡུལ་གྱི་རྒྱ་ཁྱོན་ལ་སྤྱི་ལེ་གྲུ་བཞི་མ ་༢༣༥.༠༠༠ཙམ་ཡོད་པས་ཆུ་ 
བོ་འདི་ནི་བོད་ཀྱི་ཆུ་ཆེན་གཉིས་པར་གྲགས།
ཡར་ཀླུང་གཙང་པོ།
ཡར་ཀླུང་གཙང་པོ་ནི་ཧི་མ་ལ་ཡའི་བྱང་རྒྱུད་འབྲོང་པ་རྫོང་ཁོངས་ཀྱི་བྱེ་མ་
གཡུང་དྲུང་ཞེས་པའི་གངས་རི་ལས་བབས་ཏེ་བོད་ཀྱི་ལྷོ་ཕྱོགས་བརྒྱུད་ནས་ཤར་
དུ་བབས་རྗེས་སྨན་གླིང་ཕད་ཆུས་ཁུལ་ནས་ཁ་བྱང་ཤར་ངོས་སུ་ཕྱོགས་ཏེ་བཞུར་
ཞིང་རི་བོ་གནམ་ལྕགས་འབར་བར་སྐོར་བ་རྟ་རྨིག་འདྲ་བ་ཞིག་བརྒྱབ་རྗེས་སླར་
ང་ལྷོ་ནུབ་ཁུལ་གྱི་གཅོང་རོང་ཟབ་མོ་འགྲིམས་ནས་མཐར་རྒྱ་གར་དང་བྷང་ག་
ལ་སོགས་བརྒྱུད་ནས་བྷང་ག་ལ་མཚོ་ཁུག་ཏུ་འབབ་ཀྱིན་ཡོད། ཡར་ཀླུང་གཙང་པོ་ 
བོད་རང་སྐྱོང་ལྗོངས་ནང་ཁུལ་གྱི་བཞུར་རྒྱུན་རིང་ཚད་ལ་སྤྱི་ལེ་༡༩༤༠ དང་འབབ་ 
ཡུལ་གྱི་ས་ཁྱོན་ལ་སྤྱི་ལེ་གྲུ་བཞི་མ་ཁྲི ་༢༤.༦ དང་། སྤྱིའི་བཞུར་རྒྱུན་ལ་སྤྱི་ལ་ ༢༨༤༠ 
དང་སྤྱིའི་འབབ་ཡུལ་གྱི་ས་ཁྱོན་ལ་སྤྱི་ལེ་གྲུ་བཞི་མ་ཁྲི ་ ༩༣.༥ ལྷག་ཡོད་པ་ཡིན།




དྲི་བ།༣༤. བོད་ཁྲི་སྐོར་བཅུ་གསུམ་གང་དག་ཡིན།
ལན། བོད་ཁྲི་སྐོར་བཅུ་གསུམ་ནི།། ལ་སྟོད་ལྷོའི་ཁྲི་སྐོར་དང༌། ལ་སྟོད་བྱང་གི་ 
ཁྲི་སྐོར། ཆུ་མིག་ཁྲི་སྐོར། གུར་མོ་ཁྲི་སྐོར། ཞ་ལུ་ཁྲི་སྐོར། ཤངས་ཁྲི་སྐོར། རྒྱ་མ་ཁྲི་སྐོར། 
ཕག་གྲུ་ཁྲི་སྐོར། འབྲི་གུང་ཁྲི་སྐོར། ཚལ་པ་ཁྲི་སྐོར། བྱ་ཡུལ་ཁྲི་སྐོར། ཡར་འབྲོག་ཁྲི་ 
སྐོར། གཡའ་བཟང་ཁྲི་སྐོར་བཅས་སོ། །

དྲི་བ།༣༥. བོད་ཡུལ་ན་མཚོ་མིང་གྲགས་ཅན་དུ་ཡོད།
ལན། བོད་ཡུལ་ན་མཚོ་མིང་གྲགས་ཅན་བཅུ་འདེམས་ཆོག་ལ། དེ་དག་ནི་མ་ 
ཕམ་གཡུ་མཚོ། སྐྱེམས་མཚོ། གནམ་མཚོ་ཕྱུག་མོ། ཡར་འབྲོག་གཡུ་མཚོ། ཕག་མཚོ། 
བེ་རུ་དུག་མཚོ། སྟོང་རི་མཚོ་ནག མཚོ་ཁྲི་ཤོར་རྒྱལ་མོ། མཚོ་སྐྱ་རེངས། མཚོ་སྔོ་ 
རེངས་བཅས་སོ། །

དྲི་བ།༣༦. སྐུ་ཞབས་ཆའོ་པོས་སུའི་ཀུ་ཤི་རྟགས་ཅན་གསར་བཏོད་བྱས་པ་ཡིན་ནམ། 
ལན། སྐུ་ཞབས་ཆོ་པོས་སུས ་༡༩༧༦ལོར་མི་གཞན་དང་མཉམ་དུ་ཀུ་ཤུ་སྤྱི་ 
གཉེར་ཁང་གསར་འཛུགས་བྱས། རྗེས་ནས་གསར་བཏོད་བྱས་པའི་ཀུ་ཤུ I ལ་ཐོག་ 
མར་ཚོང་ར་ལས་དོན་འཁྱོངས་བའི་མིའི་རྩིས་འཕྲུལ་གཅིག་བུ་ཞེས་མིང་གི་མཚན་
སྙན་ཐོབ།



༡༩༩༧ ལོ་ནས་བཟུང་རིམ་བཞིན་མང་འཕྲིན་སྒྲོག་གཏོང་ཆས་དང་ཤེས་ནུས་ 
ལག་འཕྲིན་ཀུ་ཤི་རྩིས་འཕྲུལ་སོགས་ཉོ་མཁན་གྱི་ཆེས་དགའ་བསུ་ཐོབ་པའི་ཐོན་ 
རྫས་མང་པོ་གསར་བཏོད་བྱས། ༢༠༡༡ ལོའི་ཟླ་བརྒྱད་པའི་ཚེས་ཉེར་བཞི་ནས་ལས་ 
འཇོག་ངལ་གསོ་བྱས་ཤིང་ཟླ་བཅུ་བའི་ཚེས་ལྔ་ལ་ཚེ་ལས་འདས། སྐབས་དེར་ལོ
༥༦ ཡིན། ཨ་རིའི་དབུ་འཛིན་ཨོ་པ༵་མ་སོགས་འཛམ་གླིང་གི་རླབས་ཆེན་མི་སྣ་ 
དང་རྒྱལ་གཞུང་སོ་སོ་ནས་འཛམ་གླིང་གི་ཆེས་རླབས་ཆེན་མི་སྣ་རེད་ཅེས་མཐོང་ 
ཆེན་དང་། ད་དུང་ཁོ་འདས་སོང་གི་དོན་རྐྱེན་ནི་འཛམ་གླིང་གི་གྱོང་གུན་ཅིག་ཏུ་ 
ཆགས་ཡོད་ཅེས་བཤད་ཡོད།
གཉིས་པ། སྤྱི་ལོ་དང་སྤྱི་ལོ་སྔོན་གྱི་ལོ།
དྲི་བ།༣༧. སྤྱི་ལོ་དང་སྤྱི་ལོ་སྔོན་གྱི་ལོའི་ཁྱད་པར་ཤེས་སམ། 
ལན། ཡེ་ཤུའི་ཆོས་ལུགས་ཀྱི་སྟོན་པ་མ་ཤི་ཀ་འཁྲུངས་ལོའམ་འཁྲུངས་ནས་ལོ་ 
བཞི་ནས་སྤྱི་ལོ་རྩི་མགོ་ཚུགས་པ་ཡིན། ཡེ་ཤུའི་འཁྲུངས་ལོ་དེ་དང་བོ་བྱས་ནས་
དེའི་ཡར་སྔོན་དུ་ལྡོག་བརྩིས་བྱས་ནས་འགྲོ་བ་ལ་སྤྱི་ལོ་སྔོན་གྱི་ལོ་ཟེར། ནུབ་ཕྱོགས་ 
པས་སྤྱི་ལོ་༥༣༢ དང་ཀྲུང་གོས་ ༡༩༤༩ ནས་དངོས་སུ་བེད་སྤྱོད་བྱས་པ་ཡིན། 
ད་སྐབས་འཛམ་གླིང་ཡོངས་ལ་ཁྱབ་བརྡལ་དུ་སོང་ཡོད་པ་ཞིག་ཡིན། 
འཛམ་གླིང་ན་དར་ཁྱབ་ཆེས་ཆེ་བའི་ཆོས་ལུགས་ཆེན་པོ་གསུམ་ལས། ཡེ་ཤེས་ 
ཆོས་ལུགས་ཀྱི་སྟོན་པ་མ་ཤི་ཀ་ཁོང་དགོང་གྲངས་ ༣༤ པ་ན་སྐུ་གཤེགས། ད་སྐབས་ 
འཛམ་གླིང་ཡོངས་ལ་ཁྱབ་བརྡལ་འགྲོ་བཞིན་པའི་སྤྱི་རྩིས་ཤིག་ཡིན།



དྲི་བ།༣༨. ལོ་རབས་དང་དུས་རབས་ཀྱི་ཁྱད་པར་ཤེས་སམ།
ལན། ལོ་༡༠ ལ་ལོ་རབས་གཅིག་དང༌། ལོ་༡༠༠ རེ་ལ་དུས་རབས་གཅིག་ཟེར། 
གོམས་སྲོལ་ལ་དུས་རབས་ཤིག་གི་ལོ་སྔོན་མ་༢༠ ལ་དུས་རབས་ག་གེ་མོའི་མགོ་ 
དང་། དུས་རབས་ཤིག་གི་མཇུག་གི་ལོ་༡༠ ལ་དུས་རབས་ག་གེ་མོའི་མཇུག་ཟེར་ 
སྲོལ་ཡོད། དེས་ན་ད་སྐབས་ནི་དུས་རབས་ཉེར་གཅིག་པའི་ལོ་རབས་ཉི་ཤུ་པ་ལ་ 
སླེབས་ཡོད་པ་ལྟ་བུ།

དྲི་བ།༣༩. རབ་བྱུང་དེ་དུས་ནམ་ཞིག་ནས་རྩི་མགོ་བརྩམས།
ལན། དེ་ནི་སྤྱི་ལོ་༡༠༢༧ ལོ་སྟེ། དུས་འཁོར་རྒྱུད་འགྲེལ་རྒྱ་གར་སྐད་ནས་བོད་ 
སྐད་དུ་ཐོག་མར་བསྒྱུར་བའི་ལོ་དེ་ནས་བཟུངལོ་ཙཱ་བ་ཟླ་བའི་འོད་ཟེར་གྱིས་རབ་ 
བྱུང་བརྩི་བའི་སྲོལ་བཏོད་པ་ཡིན། རབ་བྱུང་གཅིག་ལ་ལོ ་༦༠ ཡོད་ཅིང༌། དེའི་ལོ་ 
དང་བོ་ནས་བགྲང་བྱ་གཅིག་རེ་བྱས་ནས་རྩི་བཞིན་ཡོད། ད་སྐབས་གཙོ་བོ་བོད་ 
ཕྱི་ནང་གི་ས་ཁུལ་གྱི་སྤྱི་རྩིས་གཅིག་པུར་གྱུར་ཡོད།



དྲི་བ།༤༠. སངས་རྒྱས་འདས་ལོ་དང་བོད་རྒྱལ་ལོ་ཞེས་པ་དུས་ནམ་ཞིག་ནས་བརྩིས། 
ལན། སངས་རྒྱས་འདས་ལོ་ནི་སྤྱི་ལོ་སྔོན་གྱི་ལོ་༥༤༤ སྟེ་སངས་རྒྱས་སྐུ་མྱ་ངན་ 
ལས་འདས་པ་ནས་བཟུང་བརྩིས་པ་ཞིག་དང༌། བོད་རྒྱལ་ལོ་ནི་སྤྱི་ལོ་སྔོན་གྱི་ལོ
༡༢༧ ཏེ་གཉའ་ཁྲི་བཙན་པོ་བོད་རྒྱལ་ཐོག་མར་བྱོན་པ་ནས་བཟུང་བརྩིས་པ་ ཡིན།
ད་སྐབས་སྤྱི་ལོ་༢༠༡༡ ལོར། འདས་ལོ་༢༥༥༥ དང༌། བོད་རྒྱལ་ལོ་༢༡༣༨ བཅས་ལ་ཐོན་ 
ཡོད། ད་སྐབས་བོད་ཕྱི་ནང་ཀུན་ན་ལུགས་འདི་བརྩི་བཞིན་པའང་མང་ཙམ་འདུག

དྲི་བ།༤༡. ནམ་ཞིག་ལ་མཁའ་དབྱིངས་དུས་རབས་ཀྱི་མགོ་ཚུགས་པ་ཡིན། 
ལན། སྤྱི་ལོ་༡༩༥༧ ལོའི་ཟླ ་༡༠ བའི་ཚེས་ ༤.ཉིན་འཛམ་བུ་གླིང་གི་མིས་བཟོས་ 
འཁོར་སྐར་ཆེས་ཐོག་མ་དེ་སུའུ་ལེན་གྱིས་བཟོས་ནས་བར་སྣང་དུ་བཏང་སྟེ་ས་ 
སྒང་གི་ཕྱི་ལོག་ནས་འཁོར་བསྐྱོད་བྱས་པ་ནས་བཟུང་མཁའ་དབྱིངས་དུས་རབས་
ཀྱི་མགོ་ཚུགས་པ་ཡིན།

དྲི་བ།༤༢. དུས་ནམ་ཞིག་ལ་ཉི་ལྟེ་སྨྲ་བའི་རང་ལུགས་བྱུང༌།



ལན། ཉི་ལྟེ་སྨྲ་བའི་རང་ལུགས་དེ་ནི་སྤྱི་ལོ་སྔོན་གྱི་ལོ་༣༡༢ ཡས་མས་སུ་ཧི་ལན་ 
གྱི་གནམ་རིག་པ་ཨ་ལི་སི་ཐ་ཁིན་སིས་གསར་བཏོད་བྱས། ཁོས་བཤད་རྒྱུར་ཉི་མ་ནི་
འཇིག་རྟེན་གྱི་ལྟེ་བ་དངོས་དང་ས་སྒང་སོགས་རྒྱུ་སྐར་གཞན་དག་གིས་རང་འགྲོས་ 
བྱེད་པ་དང་ཆབས་ཅིག་ཉི་མ་ལ་སྤྱི་འགྲོས་ཀྱིས་སྐོར་བཞིན་ཡོད་ཅེས་པའི་ཉིན་ལྟེ་
སྨྲ་བའི་གཞུང་ལུགས་བརྩམས།
ཡིན་ནའང་སྐབས་དེའི་མི་གང་མང་གི་བློ་དང་མ་འཚམས་པར་བདེན་ཁ་མ་
སྟེར་བས་ཉི་ལྟེ་སྨྲ་བའི་རང་ལུགས་དར་མ་ཐུབ།

དྲི་བ།༤༣. ཉི་མའི་ཁྱིམ་རྒྱུད་ཟེར་བ་དེ་ཅི་འདྲ་ཞིག་ལ་ངོས་འཛིན་བྱས་ན་འགྲིག 
ལན། ཉི་མའི་ཁྱིམ་རྒྱུད་ཀྱི་ལྟེ་བ་ཉི་མ་ཡིན་ལ། དེའི་མཐའ་སྐོར་དུ་ནང་ནས་ 
རིམ་བཞིན་རྒྱུ་སྐར་ཆེན་པོ་དགུ་ཡོད་དེ། ལྷག་པ་དང་པ་སངས། སའི་གོ་ལ། མིག་ 
དམར་དང་ཕུར་བུ། སྤེན་པ། སྐར་མ་རྣམ་རྒྱལ་དང་མཚོ་རྒྱལ།
སྐར་མ་གཤིན་རྒྱལ་བཅས་སྐར་ཕྲན་གྱི་ཚོམ་མང་པོས་ཉི་མར་སྐོར་བ་བརྒྱབས་ 
ནས་འཁོར་སྐྱོད་བྱེད་པའི་འཁོར་ལམ་འཇོང་དབྱིབས་ཅན་དེ་ཉི་མའི་ཁྱིམ་རྒྱུད་དུ་
གྲགས་པ་ཡིན།

དྲི་བ།༤༤. དགུ་ཚིགས་ཀྱི་ཁྱིམ་རྒྱུད་དང་ཉི་མའི་ཁྱིམ་རྒྱུད་གཉིས་གཅིག་པ་
ཡིན་ནམ།
ལན། དེ་གཉིས་གཅིག་པ་མིན་ཏེ། ཉི་མའི་ཁྱིམ་རྒྱུད་ནི་དགུ་ཚིགས་ཀྱི་ཁྱིམ་རྒྱུད་
ཀྱི་ཆ་ཤས་ཤིག་ཡིན་ཏེ།དགུ་ཚིགས་ཁྱིམ་རྒྱུད་གཅིག་ན་ཉི་མའི་ཁྱིམ་རྒྱུད་དང་འདྲ་
བའི་སྐར་ཚོགས་ཀྱི་གྲངས་བརྒྱ་སྟོང་མང་པོ་ཡོད།

དྲི་བ།༤༥. འཇིག་རྟེན་ཁམས་ནི་དགུ་ཚིགས་ཁྱིམ་རྒྱུད་ལས་གཞི་རྒྱ་ཆེ་བ་ཡིན་ནམ། 
ལན། འཇིག་རྟེན་ཁམས་ནི་དགུ་ཚིགས་ཁྱིམ་རྒྱུད་ལས་གཞི་རྒྱ་ཇི་ལྟར་ཆེ་བའང་ 
མཚོན་མི་ནུས་ཏེ། དགུ་ཚིགས་ཁྱིམ་རྒྱུད་གཅིག་ནི་འཇིག་རྟེན་ཁམས་ཀྱི་ཆ་ཤས་ 
ཆུང་ཆུང་ཞིག་ཡིན། འཇིག་རྟེན་ཁམས་ན་དེ་འདྲའི་དགུ་ཚིགས་ཁྱིམ་རྒྱུད་བགྲང་ 
གིས་མི་ལང་བ་ཡོད། བོད་རིག་པའི་མདོ་ཕལ་བོ་ཆེ་ལས།
ཕྱོགས་རྣམས་ཀུན་ན་ཞིང་རྣམ་རྒྱ་མཚོ་སྣང༌། །ལ་ལ་ཟླུམ་པོ་ལ་ལ་གྲུ་གསུམ་ 
སྟེ། །དེ་དག་ལ་ལ་ཕྱོགས་ན་གྲུ་བཞིར་གནས། །ཀུན་ཀྱང་ལས་རྣམས་རྒྱ་མཚོས་རྣམ་ 
པར་བྲིས། །ཞེས་པས་དབྱིབས་དང་ཁ་དོག་སོགས་མི་འདྲ་བའི་དགུ་ཚིགས་ཀྱི་ཁྱིམ་ 
རྒྱུད་བགྲང་གིས་མི་ལང་བ་ཡོད་པར་གསུངས་སོ། །

དྲི་བ།༤༦. སའི་གོ་ལ་ནི་ཟླ་བའི་ལྡབ་ཅི་ཡིས་ཆེ་བ་ཡིན། 
ལན། སའི་གོ་ལ་ནི་ཟླ་བའི་གོ་ལ་ལས་ལྡབ་༣ གྱིས་ཆེ་བ་ཡིན།
སའི་གོ་ལ། ཟླ་བའི་གོ་ལ། MR HR
ཉི་མ་མེའི་གོ་ལ་ཨེ་རེད།
དྲི་བ། མི་རྣམས་ཀྱིས་ཉི་མ་ནི་མེའི་གོ་ལ་ཞིག་ཏུ་སེམས་ཀྱིན་ཡོད་པས་དེའི་ 
དྲོད་ཚད་དོན་དངོས་ག་ཚོད་ཡོད་པ་ཤེས་སམ།
ལན། ཉི་མ་ནི་ང་ཚོས་བློས་དཔོག་པར་དཀའ་བའི་ཆེས་ཚ་བའི་གོ་ལ་ཞིག་
ཡིན་ཕྱིར་ང་ཚོའི་མཐོང་ཐུབ་པའི་རང་བཞིན་གྱི་མེའི་དྲོད་ཚད་དེ ་༡༠༠ C ཡས་ 
མས་ཡིན། དེས་ན་ཧ་ལས་པ་ཞིག་ལ་ཉི་མའི་ཕྱི་ངོས་ཀྱི་དྲོད་ཚད་ནི་ ༦༠༠༠ C ཡིན་ 
པ་དང་། ད་དུང་ཉི་མའི་དབུས་ཀྱི་དྲོད་ཚད་ལ་ཞིབ་འཇུག་པས་ཚོད་དཔག་ཡང་ 
ཡང་བྱས་པ་ལྟར་ན་༡༥༠༠༠༠༠༠ C ཡིན་པར་བཤད་ཡོད། དངོས་གནས་ཉི་མའི་ 
དྲོད་ཚད་དེས་ང་ཚོ་མི་གང་མང་ཞིག་ཧ་ལས་ཧང་སང་གི་བཏང་ཡོད།

དྲི་བ།༤༨. ཉི་མ་ནི་སའི་གོ་ལའི་ལྡབ་ཅི་ཡིས་ཆེ་བ་ཡིན།
ལན། ཞིབ་འཇུག་པས་བཤད་པ་ལྟར་ན་ཉི་མ་ནི་སའི་གོ་ལའི་ལྡབ་ཁྲི ༡༣༠ ཡི་ཚད་



ཙམ་གྱི་ཆེ་བ་ཞིག་ཡོད་པར་བཤད་ཡོད། ཡིན་ནའང་ང་ཚོའི་སའི་གོ་ལ་དང་བར་ཐག་
ཧ་ཅང་རིང་བས་དེ་ཙམ་ཆེ་བ་ཞིག་སྤྱིར་བཏང་གི་མིས་མཐོང་ཐུབ་ཀྱིན་མེད།

དྲི་བ།༤༩. ང་ཚོའི་སའི་གོ་ལ་ནས་ཉི་མའི་བར་བགྲོད་པའི་དུས་ཡུན་ལ་ག་ཚོད་
དགོས།
ལན། སའི་གོ་ལ་དང་ཉི་མའི་བར་ཐག་ནི་ཧ་ཅང་རིང་བས། ཕལ་ཆེར་སྤྱི་ལེ་ 
དུང་ཕྱུར་༡.༥ ཡས་མས་ཡོད་པར་གླེང་གིན་ཡོད། དེ་ལྟ་ན་གལ་ཏེ་མི་ཞིག་ཉི་མའི་ 
སྟེང་དུ་རང་ནུས་ཀྱིས་ཉིན་མཚན་མེད་པར་བགྲོད་པའི་དབང་དུ་བཏང་ན། ལོ ་ 
༣༥༠༠ འགོར་འགྲོ་བར་གནམ་རིག་པ་ཚོས་བསྡོམས་རྩིས་བྱས་ཡོད་པ་དང༌། སྤྱིར་ 
བཏང་གི་གནམ་གྲུ་ཞིག་བར་མེད་དུ་བསྐྱོད་དེ་སོང་ནའང་ལོ་ ༢༠ ལྷག་འགོར་བར་
བཤད། དེས་ན་ད་སྔོན་གོ་ལ་འདིའི་མིའི་འགྲོ་བ་སུའང་ཉི་མ་དང་བར་ཐག་ཉེ་ས་
ཙམ་ལའང་འགྲོ་མ་ནུས་པར་ལུས་ཡོད།
ཕྱི་དྲོ་ཟླ་བའི་ཐོག་ཏུ་ཐོན།
༥༠ དྲི་བ། ཟླ་བའི་གོ་ལ་ནི་ཉི་མ་ལས་ཀྱང་བར་ཐག་ཉེ་ཤོས་ཀྱི་སའི་གོ་ལའི་འཁོར་
སྐར་ཞིག་ཡིན་པས་དེ་གཉིས་ཀྱི་བར་ཐག་ག་ཚོད་ཡོད།
ལན། སའི་གོ་ལ་དང་ཟླ་བའི་བར་ཐག་ལ་ཕལ་ཆེར་སྟོང་སྨི ༣༨༤༤༠༠km ཡོད། 
སྤྱི་ལོ་༡༩༦༩ ལོ་ཨ་རིའི་ཟླ་འཛེགས་འཕུར་གྲུ་བསྐྱོད་སྐབས་ཉིན་མཚན་བཅུ་ 
ཕྲག་གཅིག་ཙམ་ལས་མ་འགོར། ཡིན་ནའང་ཟླ་འཛེགས་འཕུར་གྲུའི་མྱུར་ཚད་ 
འགྲོན་སྐྱེལ་གནམ་གྲུ་དང་བསྡུར་ན་ཧ་ཅང་མགྱོགས། སྤྱིར་བཏང་ད་སྐབས་ཀྱི་



འཇིག་རྟེན་འཕུར་གྲུ་ཞིག་གི་མྱུར་ཚད་ནི་དུས་ཚོད་སྐར་ཆ་གཅིག་ལ་སྤྱི་ལེ་༡༡.༨༥
ཙམ་དང་། སྐར་མ་གཅིག་ལ་སྤྱི་ལོ་༧༡༡ དང་། དུས་ཚོད་གཅིག་ལ་སྤྱི་ལེ་ ༤༢༦༦༠ 
ཙམ་ལ་བགྲོད་ཐུབ་པ་ཡིན།

དྲི་བ།༥༡. བོད་རིག་པའི་འཇིག་རྟེན་གྲུབ་ཚུལ་དང་ཚན་རིག་པས་སའི་གོ་ལའི་
དབྱིབས་དང་ཉི་མར་སྐོར་ནས་འགྲོ་བར་བཤད་པ་གཉིས་འགལ་བ་ཡིན་ནམ།
ལན། དོན་དུ་འགལ་བ་མིན་པར་བཤད་ཡོད་དེ། བོད་རིག་པར་ཉི་མས་ས་ལ་ 
སྐོར་བར་བཤད་པ་ནི་སའི་ཐོག་ན་གནས་པའི་མི་རྣམས་ཀྱི་བློ་དང་འཚམས་པའམ་
རྒྱུན་པར་མངོན་སུམ་དུ་མཐོང་བ་ལྟར་བཤད་པ་དང༌། ཚན་རིག་པས་སའི་གོ་ལ་
འདི་ཟླ་བའི་གོ་ལ་སོགས་རྒྱང་ཐག་རིང་བའི་ས་ནས་དབྱིབས་དང་ཁ་དོག་འཁོར་ 
ཚུལ་སོགས་གནམ་མཐོང་རྒྱང་ཤེལ་ལས་སྣང་ཚུལ་ལྟར་བཤད་པ་ཡིན་པས་ཕྱོགས་
གཉིས་ཀར་བདེན་དཔང་ཡོད་པ་སྨྲོས་མ་དགོས་པ་ཡིན།

དྲི་བ།༥༢. ཉི་མ་ནི་སའི་གོ་ལ་དང་བར་ཐག་ཉེ་ཤོས་ཀྱི་བརྟན་སྐར་ཞིག་ཡིན་པས་ 
དེ་གཉིས་ཀྱི་བར་ཐག་ལ་འགྱུར་བ་ཡོད་སྲིད་དམ།
ལན། དབྱར་ཉི་ལྡོག་སྐབས་ལྟ་བུར་གོ་ལ་དང་ཉི་མའི་བར་ཐག་རིང་བས་སྟོང་ 
སྨི་དུང་ཕྱུར་༡.༥༢km ཡོད་པ་དང༌། དགུན་ཉི་ལྡོག་སྐབས་བར་ཐག་ཉེ་སར་ཡོད་ 
པས་སྟོང་སྨི་དུང་ཕྱུར་༡.༤༧km ལས་མེད་པ་ཡིན། དེ་ཕྱིར་སའི་གོ་ལ་དེ་ཉི་མ་དང་ 
བར་ཐག་ཉེ་རིང་མི་འདྲ་བའི་དབང་གིས་ལོ་གཅིག་ལ་དུས་བཞིའི་འགྱུར་བ་བྱུང་གི་
ཡོད་པ་རེད།

དྲི་བ།༥༣. ང་ཚོ་ལ་རྒྱུན་པར་ཉིན་མཚན་གྱི་དབྱེ་བ་བྱུང་དོན་ཅི་ཡིན། 
ལན། ང་ཚོ་འཚོ་སྡོད་བྱེད་སའི་གོ་ལ་འདིའང་འཁོར་སྐར་ཞིག་ཡིན་པས། ནམ་ 
ཡང་མི་བརྟན་པར་གཡོན་ཕྱོགས་སུ་འཁོར་གྱིན་ཡོད། དེ་ཕྱིར་སའི་གོ་ལ་རང་འཁོར་ 
ཐེངས་གཅིག་བརྒྱབས་པ་ལ་ཉིན་ཞག་གཅིག་ཟེར་ལ། དུས་ཚོད ༢༤ རང་འགོར། གོ་
ལའི་ངོ་གང་ཞིག་ཉི་མའི་ཕྱོགས་སུ་འཁོར་བ་ན་དེ་ཕྱོགས་ཉི་འོད་འཕྲོ་བས་ཉིན་ 
དཀར་དང༌། ངོས་གཞན་པ་དེ་ལ་ཉི་འོད་མེད་པས་མཚན་མོ་ཡིན། དེའི་ཕྱིར་ནམ་ 
རྒྱུན་སའི་གོ་ལའི་ཕྱེད་ཀ་ནི་ཉིན་དཀར་དང་ཕྱེད་ཀ་མཚན་ནག་ཡིན། ངོས་གཞན་



་གཉིས་ནི་ཞོགས་པ་དང་ས་རུབ་ཁ་མ་ཡིན་པའང་རྟོགས་ཐུབ།

དྲི་བ།༥༤. ལོ་གཅིག་ལ་དུས་ཚིགས་བཞི་བྱུང་དོན་ཅི་ཡིན།
ལན། དུས་ཚིགས་བཞི་ནི། དབྱར་ཉི་ལྡོག་གི་སྔ་གཞུག་ཏུ་སའི་གོ་ལའི་ཕྱེད་ཉི་
མར་ཁ་གཏད་དུ་ཡོད་པས་དེ་གར་ཉིན་མོ་རིང་ལ་མཚན་མོ་ཐུང་བ་དང་། དྲོད་
ཚད་ཀྱང་མཐོ་བས་དཔྱིད་ནས་དབྱར་ཤར་བ་ཡིན།
དགུན་ཉི་ལྡོག་གི་སྔ་གཞུག་ཏུ་སའི་གོ་ལའི་ཕྱེད་ཉི་མ་ལས་ཕར་ཁ་ཕྱོགས་ཡོད་
པས་དེ་གར་ཉིན་མོ་ཐུང་ལ་མཚན་མོ་རིང་། དྲོད་ཚད་ཀྱང་དམའ་བས་རིམ་བཞིན་
སྟོན་ནས་དགུན་ཤར་བ་ཡིན། 

དྲི་བ།༥༥. འཛམ་གླིང་གི་ཆེས་དྲོ་བའི་ས་ཆ་དང་འཁྱག་པའི་ས་ཆ་གང་ཡིན།
ཆེས་དྲོ་བའི་ས་ཆ་ནི། ཧྥེ་གླིང་བྱང་མའི་ལི་པི་ཡའི་ནུབ་བྱང་གི་ཨ་ཅི་
ལན།
ཅི་ཡ་ཞེས་པ་དེ་ཡིན། དེར་ཆེས་མཐོ་བའི་དྲོད་ཚད་༥༨ C ལ་བསླེབ་སྲིད། ཆེས་ 
གྲང་བའི་ས་ཆ་ནི། ལྷོ་སྣེ་གླིང་ཡིན་ལ་དེར་དབྱར་དྲོད་ཚད་ཏུའུ་གོར་ཐིག་མན་གྱི - 
༢༥C དང་དགུན་ཏུའུ་གོར་ཐིག་མན་གྱི - ༤༠Cཡས་མས་ཡིན།




དྲི་བ།༥༦. དུས་ཚིགས་བཞི་བོ་དབྱར་ཁ་ཡིན་པའི་ས་ཆ་གང་ཡིན།
ལན། དེ་ནི་ལྷོའི་རྒྱ་མཚོའི་གླིང་ཕྲན་ཁག་ནི་དགུན་ཁའང་ཉིན་རེའི་ཆ་སྙོམས་དྲོད་ 
ཚད ༢༢C ཡི་ཡན་ན་ཡོད་པས་དེ་གར་ལོ་ཁོར་མོ་ཡུག་ཏུ་དབྱར་ཁ་རྐྱང་རྐྱང་ཡིན།

དྲི་བ།༥༧. དུས་ཚིགས་བཞི་བོ་དགུན་ཡིན་པའི་ས་ཆ་གང་ཡིན།
ལན། དེ་ནི་ཀྲུང་གོའི་བྱང་སྣེའི་རི་བོ་ཞིན་ཨན་ལིན་ཆེ་ཆུང་དང་དེའི་ཉེ་ 
འདབས། མཚོ་བོད་ས་མཐོའི་མཐའ་མཚམས་འགའ་ཞིག་ལ་དབྱར་ཚ་བ་ཆེ་ཤོས་ཀྱི་ 
དྲོད་ཚད་ཀྱང ༢༢༠C ཡན་ལ་ཟིན་མེད་པས་དབྱར་མེད་པའི་ས་ཆ་ཡིན།
དུས་བཞིའི་དབྱེ་བ་གསལ་བོ་རེད།
དྲི་བ།༥༨. དུས་ཚིགས་བཞིའི་དབྱེ་བ་གསལ་བའི་ས་ཆ་གང་ཡིན། 
ལན དེ་ནི་བོད་ཡུལ་གྱི་ལྷ་ས་དང་། ཀྲུང་གོའི་པེ་ཅིན་ལྟ་བུ་ཡིན།

དྲི་བ།༥༩. དུས་ཚིགས་བཞི་བོ་དཔྱིད་ཀ་ཡིན་པའི་ས་ཆ་གང་ཡིན། 
ལན། དེ་ནི་འབྲི་ཆུའི་ལྷོ་རྒྱུད་ཀྱི་ཡོན་ནན་ས་ཁུལ་ཡིན་ལ། མཚོ་ངོས་ནས་མཐོ་ 
ཚད་སྨི ༡༠༠༠ ~ ༡༥༠༠m ཡིན།
དགུན་དྲོད་ཚད་ ༡༠C དང་དབྱར་དྲོད་ཚད་༢༢C ཡན་ལ་ཟིན་མེད་པས་དུས་ 
བཞི་བོར་དཔྱིད་ཀ་རྐྱང་རྐྱང་ཡིན།

དྲི་བ།༦༠. དགུན་རིང་ལ་སྟོན་མཇུག་སྟོན་ལ་ཐུག་པའི་ས་ཆ་གང་ཡིན། 
ལན། དེ་ནི་ཀྲུང་གོའི་ཧེ་ལུང་ཅང་ཞིང་ཆེན་ཡིན། དགུན་ཟླ་བ་ལྔ་ལ་གངས་ 
ཀྱིས་གཡོག་ཅིང་དཔྱིད་ཟླ་གསུམ་པ་ཚུན་ཆད་ལའང་ཁ་བ་བུ་ཡུག་འཚུབ།

དྲི་བ།༦༡. རྒྱལ་ཡོངས་ཀྱི་ཉི་མ་ཤར་ཚད་ཆེས་རིང་བའི་གྲོང་ཁྱེར་དེ་གང་ཡིན། 
ལན། དེ་ནི་བོད་ལྗོངས་རེད། དེར་ལོ་རེའི་ཉི་འོད་ཕོག་ཡུན་དུས་ཚོད་ 
༣༡༠༠༣༤༠༠ བར་ཡིན། དེའི་ཕྱིར་མི་རྣམས་ཀྱིས་ཉི་འོད་གྲོང་ཁྱེར་ཞེས་འབོད་
ཀྱིན་ཡོད།




དྲི་བ།༦༢. ནམ་མཁའི་སྤྲིན་དང་སྨུག་པ་གཉིས་འདྲ་བ་ཡིན་ནམ། 
ལན། དེ་གཉིས་འདྲ་བའམ་དོན་དུ་མང་ཆེ་བ་ནི་གཅིག་ཡིན་ཏེ། སྤྲིན་དང་སྨུག་ 
པ་མང་ཆེ་བ་ནི་རླུང་ཁམས་ཆེན་མོའི་ནང་གི་བགྲང་ལས་འདས་པའི་ཆུ་ཐིགས་
སམ་འཁྱགས་ཞུན་ཆུང་ངུ་ལས་གྲུབ་པ་ཡིན། ནམ་མཁར་ཡོད་པ་ལ་སྤྲིན་དང་། ས་ 
ངོས་སུ་ཡོད་པ་ལ་སྨུག་པ་ཟེརར། སྤྲིན་གྱི་མཐོ་ཚད་ནི་སྨི་༡༣༠༠༠m ནས་༡༠༠༠m གི་
བར་ཡིན།
དྲི་བ།༦༣. ད་སྔོན་འགྲོ་བ་མི་དངོས་སུ་བསླེབས་མྱོང་བའི་གོ་ལ་གཞན་གང་ཡིན། 
ལན། སའི་གོ་ལ་མ་ཡིན་པའི་ང་ཚོ་འགྲོ་བ་མི་དངོས་སུ་སོང་མྱོང་བའི་གོ་ལ་ནི་ 
ཟླ་བའི་གོ་ལ་གཅིག་པུ་ཡིན།
དྲི་བ།༦༤. དུས་ནམ་ཞིག་ལ་ས་ལྒང་གི་མི་དངོས་སུ་ཟླ་བའི་ཐོག་ཏུ་འཕུར་སྐྱོད་བྱས།
ལན། དེ་ནི་༡༩༦༩ ལོའི་ཟླ་༧ བའི་ཚེས་༡༦ ཉིན་ཨ་རིའི་ཟླ་འཛེག་འཕུར་གྲུ་དེ་ 
ཟླ་བའི་ཐོག་ཏུ་སྐྱོད་མགོ་བརྩམས། ཟླ་༧ པའི་ཚེས་༢༠ཉིན་གྱི་ཕྱི་དྲོ་དུས་ཚོད་ ༤ དང་



སྐར་མ ༡༧ སྟེང་ཨ་ཕོ་ལོ་ཨང་བཅུ་གཅིག་པ་ཞེས་པའི་འཕུར་གྲུ་ལ་ཨ་མོ་སུ་ཐི་ལིང་ 
སོགས་མི་གསུམ་བསྡད་ནས་ཟླ་བའི་ཐོག་ཏུ་དངོས་སུ་བབས་ཏེ་བརྟག་དཔྱད་བྱེད་
པའི་མགོ་བཙུགས་པ་ཡིན།

དྲི་བ།༦༥. བར་སྣང་དུ་འཕུར་སྐྱོད་རིག་པའི་རྨང་གཞི་འདིང་བ་བོ་སུ་ཡིན། 
ལན། དེ་ནི་དུས་རབས་༡༩ བའི་མཇུག་ཡས་མས་སུ་ཆི་ཨོར་ཁོ་ཧྥུ་སི་ཅིས་ནི་ 
ཡིན་ལ། ཁོ་སུའུ་ལེན་གྱི་ཚན་རིག་པ་ཞིག་ཡིན། གོ་ལ་གསར་བ་དང་བར་སྣང་ 
ཁམས་གསར་བ་ལ་རྟོག་ཞིབ་བྱེད་ཆེད་འབད་བརྩོན་ལྷོད་མེད་ངང་སྐད་གྲགས་ 
ཆེ་བའི་ཆི་ཨོར་ཁོ་ཧྥུ་སི་ཅི་སྤྱི་འགྲོས་ཞེས་པ་སྲོལ་འབྱེད་མཛད་པའི་ཐོག་ནས་དེང་
རབས་བར་སྣང་འཕུར་སྐྱོད་རིག་པ་དང་། འཕུར་མདའ་རིག་པའི་རྨང་གཞི་འདིང་ 
མཁན་དུ་གྱུར་བ་ཡིན།
ཆེས་ཐོག་མར་རྒྱལ་ཁབ་གང་གི་མི་སུ་ཞིག་བར་སྣང་འཕུར་གྲུ་བཀོལ་ནས་རྟོག་ཞིབ་ལ་སོང༌།
༽ དྲི་བ། ཆེས་ཐོག་མར་རྒྱལ་ཁབ་གང་གི་མི་སུ་ཞིག་བར་སྣང་འཕུར་གྲུ་བཀོལ་ 
ནས་རྟོག་ཞིབ་ལ་སོང་བ་ཤེས་སམ།
ལན། དེ་ན་སྤྱི་ལོ་༡༩༦༡་ཟླ་༤ཚེས་༡༢ ཉིན་སུའུ་ལེན་གྱི་མི་ཞིག་གིས་ཤར་ཕྱོགས་
དང་བོ་ཞེས་པའི་འཕུར་གྲུ་བཀོལ་ནས་ཅ་ཅ་ལིན་བར་སྣང་ཁམས་སུ་ཐེངས་དང་



བོར་ཕེབས་པ་ཡིན།

དྲི་བ།༦༧. ཀྲུང་གོའི་མི་ད་སྔོན་བར་སྣང་དུ་བསྐྱོད་མྱོང་ངམ།
ལན། སྤྱི་ལོ་༢༠༠༣་ཟླ་༡༠ཚེས་༡༥ ཉིན་མི་ཁྱེར་བར་སྣང་འཕུར་གྲུ་དང་བོ་སྟེ།
ཧྲིན་ཀྲོའུ་ལྔ་བ་ཀྲུང་གོ་བ་དབྱང་ལི་ཝེས་ཁ་ལོར་བསྒྱུར་ནས་སའི་གོ་ལར་སྐོར་བ་
༡༤ བརྒྱབས་ཏེ་ཕྱིར་ལོག་པ་ཡིན། དེ་རྗེས་སྤྱི་ལོ་༢༠༡༠ཟླ་༡༠ པཪ་འཇིག་རྟེན་འཕུཪ་ 
གྲུ་ཧྲིན་ཀྲོའུ་བདུན་པ་དེ་ཟླ་བར་སྐོར་བ་ཞིག་བརྒྱབ་ནས་ཕྱིར་ལོག འོན་ཀྱང་ཀྲུང་ 
གོ་མིས་དེ་སྔོན་ཟླ་བའི་ཐོག་ཏུ་འགྲོ་སྡོད་དང་བརྟག་དཔྱད་བྱེད་ཐུབ་ཀྱིན་མེད།

དྲི་བ།༦༨. མཁའ་དབུགས་མེད་པའི་བར་སྣང་ན་ང་ཚོ་འགྲོ་བ་མི་སྣེ་ལེན་བྱེད་སའི་ 
ས་ཚིགས་ཡོད་དམ།
ལན། དེ་ནི་རྒྱལ་སྤྱིའི་བར་སྣང་ས་ཚིགས་ཡིན་ལ། རྒྱལ་སྤྱིའི་བར་སྣང་ས་ཚིགས་ 
ནི་སའི་གོ་ལ་དང་བར་ཐག་སྟོང་སྨི ་༣༥༠km ཡོད་པའི་ས་ན་མིའི་རིགས་བར་སྣང་ 
དུ་དུས་ཡུན་རིང་པོར་སྡོད་ཆོག་པའི་སྟེགས་བུའམ་སྡོད་ཁང་ཞིག་ཆགས་ཡོད་པ་དེ་
ཡིན། དེ་ནི་ཨ་རི་དང་ཨུ་རུ་སུ་ཡོ་རོབ་ཉི་ཧོང་ཁ་ན་ཏ་སོགས་རྒྱལ་ཁབ་རྣམས་ཀྱིས་


མཉམ་འབྲེལ་བྱས་ནས་བཟོས་པ་ཡིན། མཁའ་བསྐྱོད་པ་མི་༧ རྒྱུན་པར་བསྡད་ཡོད། 
༢༠༠༥ ཚུན་ཆད་ནས་རྒྱལ་སྤྱིའི་ལྟ་སྐོར་ལྗོངས་རྒྱུར་ཡོང་བའི་འགྲུལ་བའང་སྣེ་ལེན་ 
བྱེད་ཀྱིན་ཡོད།

དྲི་བ།༦༩. འཛམ་གླིང་སྟེང་གི་རྒྱལ་སྤྱིའི་སྤྱི་མགྲོན་སྣེ་ལེན་བྱེད་ཆོག་པའི་བར་སྣང་ 
མགྲོན་ཁང་ཐོག་མ་དེ་གང་ཡིན།
ལན། དེ་ནི་ཨ་མེ་རི་ཁའི་གསར་འགྱུར་ཁང་གི་གློག་འཕྲིན་དང་། དྲ་ཚིགས་སྟེང་ 
ཁྱབ་བསྒྲགས་བྱས་པ་ལྟར་ན། རྒྱལ་སྤྱིའི་མཉམ་འབྲེལ་གྱི་བར་སྣང་མགྲོན་ཁང་ཐོག་ 
མ་ནི་༢༠༡༢ ལོར་ལེགས་འགྲུབ་བྱུང་བ་དང་། མགྲོན་ཁང་དེའི་མིང་ལ་དགུ་ཚིགས་ཀྱི་ 
ཆང་ཁང་ཟེར། རྒྱལ་སྤྱིའི་སྤྱི་མགྲོན་སུ་ཡིན་ཡང་མདུན་བསུ་བྱེད་པར་མ་ཟད་ཉིན་
གསུམ་ལ་བསྡད་དེ་ཉིན་གཅིག་གི་རིང་ལ་ཉི་མ་ཤར་ཐེངས་༡༥ མཐོང་བ་དང༌། སྐར་ 
༨༠ ཡུན་ལ་སའི་གོ་ལར་སྐོར་བ་གཅིག་རྒྱག་པ་དང་།
འཛམ་གླིང་གི་མཛེས་ལྗོངས་ཡོད་ཚད་དང་ཁྱད་མཚར་ལྟད་མོ་མང་བོ་ཉམས་ 
སུ་མྱོང་ཐུབ་པར་བཤད། མི་གཅིག་གིས་འགྲོ་གྲོན་ཨ་སྒོར་ས་ཡ་༤ ཡིན།

དྲི་བ།༧༠. དུས་ནམ་ཞིག་ནས་སའི་གོ་ལའི་ལོ་རྒྱུས་བཤད་ཐུབ། 
ལན། ཕལ་ཆེར་ལོ་ངོ་དུང་ཕྱུར་༤༦ ཙམ་ཚུན་ཆོད་ཀྱི་སའི་གོ་ལ་འདིའི་འགྱུར་ 
ལྡོག་དང་འཕེལ་རྒྱས་སྐོར་འཆད་ཀྱིན་ཡོད།
དྲི་བ།༧༡. སའི་གོ་ལའི་སྟེང་དུ་ཆེས་ཐོག་མའི་སྐྱེ་དངོས་དེ་དུས་ནམ་ཞིག་ནས་
བྱུང་།
ལན། ཕལ་ཆེར་ལོ་དུང་ཕྱུར་༣༨ ཀྱི་ཡར་སྔོན་ཙམ་ནས་སའི་གོ་ལའི་སྟེང་དུ་ཆུ་ 
རྩྭ་སྔོན་པོ་སོགས་ཆེས་གདོད་མའི་སྐྱེ་དངོས་བྱུང་བར་བཤད།
སའི་གོ་ལའི་སྟེང་དུ་ཆེས་ཐོག་མའི་སྲོག་ཆགས།
དྲི་བ།༧༢. སའི་གོ་ལའི་སྟེང་དུ་ཆེས་ཐོག་མའི་སྲོག་ཆགས་དེ་དུས་ནམ་ཞིག་ནས་
བྱུང་ཡོད།
ལན། ཕལ་ཆེར་ལོ་ངོ་དུང་ཕྱུར་༡༠ ཡི་ཡར་སྔོན་ཙམ་ན་གོ་ལའི་ཕྱི་ངོས་ཕལ་ 
མོ་ཆེ་རྒྱ་མཚོས་བཟུང་ཡོད་ལ། རྒྱ་མཚོའི་ནང་དུ་སྒལ་ཚིགས་མེད་པའི་ཆེས་གདོད་ 
མའི་སྲོག་ཆགས་ཆུང་ངུ་ཞིག་བྱུང་བར་བཤད། དེ་ནས་རིམ་བཞིན་སྐམ་ས་བྱུང་བ་
ན། སྐམ་ཆུ་གཉིས་འཚོའི་སྲོག་ཆགས་དང་གོག་འགྲོའི་སྲོག་ཆགས་སོགས་ཀྱི་འཕེལ་ 
རིམ་བརྒྱུད་ནས་འོང༌།



ལོ་དུང་ཕྱུར་མང་བོའི་ཡར་སྔོན་དུ་སའི་གོ་ལའི་ཕྱིའི་རྒྱ་ཁྱོན་ཡོངས་རྫོགས་རྒྱ་མཚོས་
བཟུང་ཡོད་པ།
དྲི་བ།༧༣. ལོ་དུང་ཕྱུར་མང་བོའི་ཡར་སྔོན་དུ་སའི་གོ་ལའི་ཕྱིའི་རྒྱ་ཁྱོན་ཡོངས་
རྫོགས་རྒྱ་མཚོས་བཟུང་ཡོད་པ་ཅི་ཞིག་གིས་རྟོགས་ཐུབ།
ལན། དེ་ནི་འཛམ་གླིང་མཐོ་སྒང་གི་ཆེས་མཐོ་ཤོས་ཀྱི་རི་བོ་ཧི་མ་ལ་ཡར་ས་ 
ཁམས་པས་རྒྱུན་དུ་བརྟག་དཔྱད་བྱེད་སྐབས་རི་རྩེའི་བྲག་རྡོའི་ནང་ནས་ཉ་དང་ 
དུང་དཀར་མཚོ་སྐྱེས་སྔོ་རིགས་སོགས་རྒྱ་མཚོའི་སྲོག་ཆགས་དང་སྐྱེ་དངོས་ཀྱི་ 
འགྱུར་རྡོ་མང་དུ་རྙེད་པས་གནའ་སྔ་མོར་རི་བོ་ཧི་མ་ལ་ཡ་ཡང་རྒྱ་མཚོའི་གཏིང་
དུ་ཡོད་པ་རྟོགས་ཐུབ་སོང་།
དེའི་ཕྱིར་ང་ཚོས་ཆུའི་གོ་ལ་ཟེར་བ་ནི་དོན་དངོས་ཤིག་ཡིན་འདུག

དྲི་བ།༧༤. སའི་གོ་ལའི་མཐའི་རླུང་ཁམས་ཆེན་མོ་དེ་གང་འདྲ་ཞིག་ལ་ཟེར། 
ལན། རླུང་ཁམས་ཆེན་མོ་དེ་མེད་ན་ས་སྒང་འདིར་ཚེ་སྲོག་དང་སྐྱེ་དངོས་གང་ 
ཡང་གནས་ཐབས་མེད། དེ་སའི་གོ་ལ་ཆགས་ནས་ལོ་ཁྲི་ཕྲག་མང་པོ་འགོར་རྗེས་སུ་ 
གསར་དུ་ཆགས་པ་ཞིག་ཡིན།
རླུང་ཁམས་ཆེན་པོར་བང་རིམ་ལྔ་ཡོད། ས་ངོས་ནས་མཐོ་ཚད་སྤྱི་ལེ་༡༠km 
མན་གྱི་མཁའ་དབུགས་ལ་བལྟོས་རྒྱུག་བང་རིམ་ཟེར་ཞིང་། སྤྲིན་དང་གངས་ཆར་ 
འབྲུག་སྒྲ་སོགས་རྒྱུན་ལྡན་གྱི་གནམ་གཤིས་འགྱུར་ལྡོག་གི་རིགས་འདི་ནས་འབྱུང་



བཞིན་ཡོད། དེའི་སྟེང་རིམ་བཞིན་སྤྱི་ལེ་༤༥km མན་ན་སྙོམས་རྒྱུག་དང༌། ༨༠km 
མན་ན་བར་གྱི་བང་རིམ། ༥༠༠km མན་ན་ཚ་བའི་བང་རིམ། ༦༠༠km མན་ན་བང་
རིམ་ཕྱི་མ་ཡོད།
ས་ངོས་ནས་བར་ཐག་ཇི་ཙམ་ཉེ་ན་དེ་ཙམ་མཁའ་དབུགས་མཐོ་ལ་རིང་ན་
སྲབ་པ་ཡིན།

དྲི་བ།༧༥. དེང་སང་ལོ་རྒྱུས་ལ་བདེན་དཔང་ཐུབ་པའི་འགྱུར་རྡོ་ཞེས་པ་དེ་གང་ 
འདྲ་ཞིག་ལ་ངོས་བཟུང་ན་འགྲིག
ལན། དེ་ནི་གདོད་མའི་དུས་སུ་སའི་གོ་ལའི་སྟེང་དུ་གནའ་རབས་སྐྱེ་དངོས་ 
དང༌། སྲོག་ཆགས་སོགས་ཤི་རྗེས་ཀྱི་བེམ་པོ་ས་འོག་ཏུ་འཐིམ་སོང་བ་དེ། ལོ་དུང་ 
ཕྱུར་དང་ཁྲི་ཕྲག་འགའི་བརྒྱུད་རིམ་ཁྲོད་ནས་སྐྱེ་དངོས་དང་ལུས་ཀྱི་སྲ་བའི་ཆ་
ཤུན་སྐོགས་དང་རུས་པ། རྩི་ཤིང་གི་ཡལ་ག་སོགས་མང་པོ་ཞིག་ལ་ས་འོག་ནས་
གཏེར་རྫས་རིགས་ཀྱི་ཁ་སྣོན་དང་བརྗེ་རེས་ཀྱི་ཤུགས་རྐྱེན་ཐེབས་འོག་གཟུགས་ 
བརྙན་ཆེར་མ་འགྱུར་བར་རྡོ་ལྟར་སྲ་བར་གྱུར་བ་ལ་ཤུལ་རྫས་རྟོག་དཔྱོད་པ་ཚོས་
འགྱུར་རྡོ་ཟེར་གྱིན་ཡོད། དེ་ནི་འཛམ་གླིང་གི་ལོ་རྒྱུས་རིང་མོའི་བདེན་དཔང་ཆེས་ 
གལ་ཆེན་ཞིག་ལ་ངོས་འཛིན་ཐོབ་ཡོད།



༽ དྲི་བ། གཏུམ་འབྲུག་གིས་འཛམ་གླིང་དབང་བསྒྱུར་བྱས་པའི་དུས་རབས་དེ་ 
ནམ་ཞིག་ཡིན།
ལན། དེ་ནི་ལོ་དུང་ཕྱུར་༢.༥ཙམ་ཞིག་སྟེ་གཙོ་བོ་གོག་འགྲོའི་སྲོག་ཆགས་དར་ 
བའི་དུས་རབས་ཡིན་ལ། སྐབས་དེར་སྐམ་ས་དང་ཆུ་བོ་ནམ་མཁའ་སོགས་གང་
ས་གང་དུ་གཏུམ་འབྲུག་རྣམ་པ་སྣ་ཚོགས་ཀྱིས་བཟུང་། སྲོག་ཆགས་གཞན་པ་ཀུན་ 
གསོད་པར་བྱས་ཏེ་འཛམ་གླིང་ལ་དབང་བསྒྱུར་བྱས་པས། གཏུམ་འབྲུག་གི་དུས་
རབས་ཀྱང་ཟེར། དེང་སྐབས་རྙེད་པའི་གཏུམ་འབྲུག་གི་འགྱུར་རྡོའི་རིང་ཚད་ཀྱིས་ 
ཚོད་དཔག་བྱས་ན་ལུས་པོའི་ལྗིད་ཚད་ལ་ཏུན་ ༤༠t ནས་༥༠t བར་ཡོད་པར་བཤད།

དྲི་བ།༧༧. དུས་རབས་ནམ་ཞིག་ལ་གཏུམ་འབྲུག་གི་རྒྱུན་ཆད་སོང་བ་ཡིན། 
ལན། དེ་ནི་ལོ་ཁྲི་ཚོ་༦༥༠༠ ཡི་ཡར་སྔོན་ཞིག་ན་གློ་བུར་དུ་རྒྱུན་ཆད་པར་གྱུར། 
དེའི་རྒྱུ་རྐྱེན་གཙོ་བོ་ནི། རྒྱུ་སྐར་ཆུང་བའི་རིགས་ཤིག་གིས་སའི་གོ་ལ་དང་གདོང་ 
ཐུག་བརྒྱབས་ཏེ་མེ་རི་འཕྱུར་བ་དང་གནམ་གཤིས་དང་སྐྱེ་དངོས་འཚོ་བ་སོགས་ལ་ 
འགྱུར་ལྡོག་ཆེན་པོ་བྱུང་བའི་རྐྱེན་གྱིས་ཡིན་པར་བཤད་ཀྱིན་ཡོད།




དྲི་བ།༧༨. གོ་ལ་འདིར་འགྲོ་བ་མིའི་རིགས་ཀྱི་ཐོག་མ་དེ་དུས་ནམ་ཞིག་ནས་བྱུང་
བར་བཤད་ཐུབ།
ལན། གོ་ལ་འདིར་མིའི་རིགས་ནི་ཧ་ལམ་ལོ་ས་ཡ ་༤ ཙམ་གྱི་ལོ་རྒྱུས་ལས་ 
བཤད་མེད་ནའང༌། ལོ་དུང་ཕྱུར ༢ ཀྱི་ཡར་སྔོན་གྱི་འོ་འཐུང་སྲོག་ཆགས་ཀྱི་འཕོ་ 
འགྱུར་ལས་བྱུང༌། ནུ་ལྡུད་སྲོག་ཆགས་ལས་མང་དུ་གྱེས་པ་ལས་གདོད་མའི་མིའི་ 
འབྱུང་ཁུངས་གཙོ་བོ་བྱུང་། དེ་ནི་ལོ་བྱེ་བ་༧ གྱི་ཡར་སྔོན་དུ་སྤྱང་གྲུང་ལྡན་པའི་ 
ཤིང་བྱི་སྟེ་ད་ལྟའི་བྱི་བའི་དབྱིབས་དང་འདྲ་བའི་སྲོག་ཆགས་ཤིག་བྱུང་བ་དེ་ལས་
རིམ་བཞིན་གནའ་བོའི་སྤྲ་རུ་གྱུར། དེ་ནས་ལོ་བྱེ་བ་འགའ་བརྒྱུད་ནས་རྣམ་རིག་
གསལ་བའི་འགྲོ་བ་མིའི་རིགས་ཞེས་པའི་ལོ་རྒྱུས་དུས་རབས་གསར་བ་ཞིག་གི་མགོ་
བརྩམས་པ་ཡིན།

དྲི་བ།༧༩. དུས་ནམ་ཞིག་ནས་གདོད་མའི་རྡོ་ཆས་དུས་རབས་བྱུང་།
ལན། དེ་ནི་ཧ་ལམ་ལོ་ས་ཡ ༢.ཀྱི་ཡར་སྔོན་ནས་རྡོ་ཆས་སམ་རྡོ་ཡི་ཡོ་བྱད་བེད་ 
སྤྱོད་པའི་དུས་རབས་ལ་རྡོ་ཆས་དུས་རབས་ཟེར། དེ་ལ་རྡོ་ཆས་གསར་རྙིང་གི་དུས་
རབས་གཉིས་བྱུང་། རྡོ་ཆས་རྡུང་བཟོ་བྱས་པ་དེ་རྡོ་ཆས་རྙིང་བའི་དུས་རབས་དང་།



རྡོ་ཆས་བརྡར་བཟོ་སྣ་ཚོགས་བྱས་པའི་སྐབས་དེ་རྡོ་ཆས་གསར་བའི་དུས་རབས་ལ་
ངོས་འཛིན།
དྲི་བ།༨༠. རྡོ་ཆས་གསར་རྙིང་གི་དུས་རབས་ནམ་ཞིག་ལ་མཇུག་རྫོགས་པ་ཡིན། 
ལན། གསལ་བོར་བཤད་པ་མ་མཐོང་ཡང་། འགྲོ་བ་མིའི་རིགས་ཀྱི་འདས་པའི་ 
ལོ་རྒྱུས་ཀྱི་༩༩ རྡོ་ཆས་དུས་རབས་ཀྱིས་ཟིན་པར་བཤད། དེས་ན་ཕལ་ཆེར་ལོ་སྟོང་ 
ཕྲག་འགའི་ཡར་སྔོན་རིག་གནས་དང་ཡི་གེ་འབྲི་སྲོལ་ཆེར་མ་བྱུང་གོང་ཙམ་ཞིག་
གི་བར་ལ་རྡོ་ཆས་བེད་སྤྱོད་བྱས་པའི་ལོ་རྒྱུས་མངོན།
དྲི་བ།༨༡. བོད་མི་རིགས་ཀྱི་ཆེས་ཐོག་མའི་འབྱུང་ཁུངས་དེ་གང་ཡིན་དུས་ནམ་ 
ཞིག་ནས་བྱུང་།
ལན། དེ་ནི་ལོ་བྱེ་བ་འགའི་ཡར་སྔོན་གྱི་སྤྱང་གྲུང་ལྡན་པའི་སྲོག་ཆགས་ཤིང་བྱི་ 
དེ་སྤྲ་དང་སྤྲེའུ་མིར་གྱུར་བ་ཡིན་པ་ནི་འཛམ་གླིང་འདིར་རྩོད་མེད་དུ་འདོད་ཀྱིན་ 
ཡོད། ལྷག་པར་དུ་ལོ་ཁྲི་ཕྲག་མང་བོའི་ཡར་སྔོན་དུ་ཡར་ཀླུང་གཙང་བོའི་ཆུ་རྒྱུད་ 
ཀྱི་ནགས་ཚལ་དུ་སྤྲ་དང་སྤྲེའུ་མང་པོ་གནས་ཆགས་པ་ལས་ཤ་ཁྲག་ལ་རོལ་བའི་ 
སྤྲ་ལས་རིམ་བཞིན་མིར་གྱུར་ནས་མདོ་དབུས་ཁམས་གསུམ་ལ་ཁྱབ་པ་ནི་གདོང་
དམར་བོད་པའི་རིགས་རྒྱུད་ཡིན་ཟེར།




དྲི་བ།༨༢. བོད་མི་རིགས་འདི་ལོ་ཁྲི་ཕྲག་མང་བོའི་ཡར་སྔོན་ནས་མཐོ་སྒང་དུ་འཚོ་
བའི་མི་རིགས་ཤིག་ཡིན་པ་ཅི་ཞིག་གིས་གསལ་བཤད་བྱེད་ཐུབ།
ལན། དེ་ནི་ཡར་ཀླུང་གཙང་བོའི་འགྲམ་རྒྱུད་དང༌། ཤར་རྒྱལ་མོ་རོང་ཆབ་མདོ་ 
ལྷོ་ཁ་སོགས་བོད་ཀྱི་ས་ཆ་གང་མང་ཞིག་ནས་བྲག་བསྐོས་རི་མོ་དང༌། གདོད་མའི་
ཤུལ་རྫས་དང་འགྱུར་རྡོ། རྡོ་ཆས་དུས་རབས་ཀྱི་ཤུལ་རྫས་མང་དུ་རྙེད་པ་རྣམས།
ཤུལ་རྫས་རྟོག་དཔྱོད་པས་ལོ་ཁྲི་ཕྲག་མང་བོའི་ཡར་སྔོན་གྱི་དངོས་རྫས་ཤིག་ཡིན་
པར་ངོས་འཛིན་གསལ་བོ་བྱས་པ་འདིས། བོད་མི་རིགས་འདི་ལོ་ཁྲི་ཕྲག་མང་བོའི་
ཡར་སྔོན་ནས་གོ་ལའི་མཐོ་སྒང་འདིར་གནས་ཡོད་པ་གསལ་བཤད་བྱས་ཡོད།

དྲི་བ།༨༣. འཛམ་གླིང་ན་མིའི་རིགས་རྒྱུད་མི་གཅིག་པ་དུ་ཡོད། 
ལན། མིའི་རིགས་རྒྱུད་མི་གཅིག་པ་གསུམ་ཡོད། དེ་དག་ནི་མི་རྒྱུད་དཀར་པོ་ 
དང་མི་རྒྱུད་སེར་པོ།
མི་རྒྱུད་ནག་པོ་བཅས་གསུམ་ཡིན། དེ་ལས་མི་རྒྱུད་དཀར་པོ་ནི་གཙོ་བོ་ཡོ་རོབ་ 
གླིང་དུ་གནས་ཡོད། མི་རྒྱུད་སེར་པོ་ནི་གཙོ་བོ་གླིང་ཆེན་ཨེ་ཤ་ཡའམ་ཡ་གླིང་དུ་ 
གནས་ཡོད། མི་རྒྱུད་ནག་པོ་ནི་གཙོ་བོ་གླིང་ཆེན་ཨ་ཧྥེ་རི་ཁའམ་ཧྥེ་གླིང་དུ་གནས་ 
པའི་མི་རྣམས་ཡིན།





དྲི་བ།༨༤. འཛམ་གླིང་སྤྱིའི་མི་གྲངས་ག་ཚོད་ལ་བསླེབས་ཡོད།
ལན། དེ་ནི་༢༠༠༠ ལོའི་འཛམ་གླིང་མི་འབོར་གྱི་སྤྱིའི་གྲངས་ཀ་ནི་དུང་ཕྱུར་ 
༦༠.༥༥ལྷག་ལ་བསླེབས་ཡོད། ༡༨༣༠ ལོ་དུང་ཕྱུར ༡༠ནས་༢༠༠༠ ལོའི་དུང་ཕྱུར་ 
༦༠ ལྷག་བར་འཕར་ཚད་ལ་གཞིགས་ན་ལ་༡༧༠ ཙམ་གྱི་རིང་ལ་འཛམ་གླིང་དུ་མི་ 
གྲངས་དུང་ཕྱུར་༥༠ ཙམ་འཕེལ་ཡོད།
དྲི་བ།༨༥. འཛམ་གླིང་དུ་མི་རིགས་ཅི་ཙམ་ཡོད། 
ལན། འཛམ་གླིང་དུ་མི་རིགས ༢༠༠༠ ལྷག་ཡོད།
བརྒྱད་པ། འཛམ་གླིང་གི་དར་རྒུད་སྐོར།
དྲི་བ།༨༦. འཛམ་གླིང་སྟེང་དུ་རྒྱལ་ཁབ་དུ་ཡོད།
ལན། འཛམ་གླིང་ཡོངས་སུ་ཆབ་སྲིད་སྡེ་ཚན་གྱི་རྒྱལ་ཁབ་༢༣༡ ཙམ་ཡོད་
པར་བཤད།

དྲི་བ།༨༧. འཛམ་གླིང་དུ་ཆེས་སྔ་བའི་རིག་གནས་དེ་རྒྱལ་ཁབ་གང་དུ་དར། 
ལན། གནའ་རབས་ཨེ་ཅིབ་རྒྱལ་ཁབ་ནི་འཛམ་གླིང་དུ་ཤེས་རིག་དར་བའི་ 
ལོ་རྒྱུས་ཆེས་རིང་བའི་རྒྱལ་ཁབ་ཡིན། སྤྱི་ལོ་སྔོན་གྱི་ལོ་༤༥༠༠ ཡས་མས་ནས་རིག་ 
གནས་འཕེལ་རྒྱས་ཆེན་པོ་བྱུང་བར་མ་ཟད་འདྲ་གཟུགས་ཀྱི་ཡི་གེ་ཡང་གསར་
བསྐྲུན་བྱས་ཡོད།




དྲི་བ།༨༨. འཛམ་གླིང་དུ་རིག་གནས་ཆེས་དར་སྔ་བའི་རྒྱལ་ཁབ་བཞི་གང་དག་ཡིན། 
ལན། དེ་ནི་རྒྱ་གར། རྒྱ་ནག ཨེ་ཅིབ། ཀེ་རི་སི་བཅས་ཡིན།
དྲི་བ།༨༩. འཛམ་གླིང་ན་མིང་དུ་གྲགས་པའི་ཨེ་ཅིབ་ཧོ་ཧྥུ་གཏོར་གཟུགས་བང་སོ་ 
དུས་ནམ་ཞིག་དང་རྒྱལ་བོ་སུའི་རིང་དུ་བསྐྲུན།
ལན། གཏོར་གཟུགས་མཆོད་རྟེན་ནི་ཧྥེ་རོས་དབང་བསྒྱུར་དུས་སུ་བང་སོ་རུ་ 
བསྐྲུན་པ་ཞིག་ཡིན། ལོ་ངོ་༤༥༠༠ ཡར་སྔོན་ནས་བཞེངས་པ་དང་། མཐོ་ཚད་ལ་སྨ་ 
༡༣༧ དང་ས་བཟུང་ཚད་སྟོང་སྨི་གྲུ་བཞི་མ་༠.༠༤km2 ལས་བརྒལ། རྡོ་སྦྲམ་གཅིག་ 
གི་ལྗིད་ཚད་ཏུན ༡༤ ཅན་ས་ཡ་༢ དང་འབུམ་༣ བཀོལ་ཡོད་པ་དང་། བྲན་གཡོག་མི་ 
སེར་ཁྲ་༡༠ ཡིས་ལོ་༣༠ རིང་ལ་བཞེངས་རྗེས་ལེགས་གྲུབ་བྱུང་བར་བཤད།

དྲི་བ།༩༠. འཛམ་གླིང་འཁྲུག་ཆེན་དང་བོ་དུས་རབས་ནམ་ཞིག་ལ་བྱུང་བ་དང་རྒྱལ་ 
ཁབ་གང་དག་གཡུལ་འཁྲུག་དེ་ལ་ཞུགས།
ལན། སྤྱི་ལོ་༡༩༡༤ ལོ་ནས་ལོ་ངོ་༥ ལ་འཁྲུག་ཆེན་ལངས། རྒྱལ་ཁབ་ནི། འཇར་ 
མན་དང་ཨའོ་ཞུང་སོགས་བཙན་རྒྱལ་གཙོས་མནའ་མཐུན་རྒྱལ་ཁབ་དང་། ཧྥ་རན་
སི་དང་དབྱིན་ཇི། ཨུ་རུ་སུའི་གཙོས་ཆིངས་བཞག་རྒྱལ་ཁབ་སྟེ་ཕྱོགས་གཉིས་སོགས་ 
རྒྱལ་ཁབ་༣༣ གྱི་མི་གྲངས་དུང་ཕྱུར་༥ དང་འབུམ་༡ ལྷག་གཡུལ་འཁྲུག་ཆེན་པོ་ལ་ 
ཞུགས། མི་བྱེ་བ་༢ ལྷག་ཤི་རྨས་བྱུང༌། མཐར་མནའ་མཐུན་རྒྱལ་ཁབ་ཕམ་པར་



བརྒྱབས་ནས་མཇུག་རྫོགས་པ་ཡིན།
དྲི་བ།༩༡. འཛམ་གླིང་འཁྲུག་ཆེན་དང་བོ་དེ་རྒྱལ་ཁབ་སུས་བསླངས་བ་ཡིན།
ལན། ཨོ་ཧང་བཙན་རྒྱལ་གྱི་རྒྱལ་རྒྱུད་འཛིན་མཁན་སྐུ་སྲས་ཧྥེར་ཏེ་ནན་ཁྲོམ་ 
ཚོགས་ནས་ལྐོག་གསོད་བྱས་པའི་དོན་རྐྱེན་དེ་འཛམ་གླིང་འཁྲུག་ཆེན་དང་བོ་
ལངས་པའི་རྒྱུ་རྐྱེན་དུ་གྱུར།

དྲི་བ།༩༢. འཛམ་གླིང་འཁྲུག་ཆེན་གཉིས་པ་དུས་རབས་ནམ་ཞིག་ལ་བྱུང་བ་དང་ 
རྒྱལ་ཁབ་གང་དག་གཡུལ་འཁྲུག་དེ་ལ་ཞུགས།
ལན། དེ་ནི་འཇར་མན་གྱིས་གློ་བུར་དུ་ཕོ་ལན་ལ་ཕར་རྒོལ་བྱས་པའི་དོན་རྐྱེན་ 
ལས་འཛམ་གླིང་འཁྲུག་ཆེན་གཉིས་པ་བསླངས། སྤྱི་ལོ་༡༩༣༣ ནས་ཕལ་ཆེར་ལོ་ངོ ་ 
༡༢ བར་མཇུག་མ་རྫོགས། རྒྱལ་ཁབ་དག་ནི། འཇར་མན་དང་དབྱི་ཐ་ལི། འཇར་ 
པན་དང་ཕོ་ལན། དབྱིན་ཇི་དང་ཧྥ་རན་སི་ཨ་མེ་རི་ཁ་སུའུ་ལེན་ཀྲུང་གོ་སོགས་ 
རྒྱལ་ཁབ་མང་པོས་ཕྱོགས་ཡོངས་ནས་འཛམ་གླིང་འཁྲུག་ཆེན་གཉིས་པ་བསླངས། 
འཛམ་གླིང་འཁྲུག་ཆེན་ཐེངས་གཉིས་པའི་ཁྲོད་ནས་མི་བྱེ་བ ༥ ལྷག་ཤི་བ་དེ་ནི་ 
འཛམ་གླིང་ལོ་རྒྱུས་ཐོག་བསུབ་ཏུ་མེད་པའི་གོད་ཆག་ཆེན་པོ་ཞིག་ཏུ་འདོད།


དྲི་བ།༩༣. འཛམ་གླིང་སྟེང་གི་མི་གྲངས་ཆེས་མང་བའི་རྒྱལ་ཁབ་གང་ཡིན། 
ལན། དེ་ནི་ཀྲུང་གོ་ཡིན་ལ་མི་གྲངས་ཧ་ལམ་དུང་ཕྱུར ༡༣ ལྷག་ཟིན་ལ་ཉེ། རྒྱ་ 
གར་ལ་དུང་ཕྱུར ༡༠ ལྷག་ཡོད་པས་ཨང་གཉིས་པར་བསླེབས་ཡོད། ཨ་རི་ལ་དུང་ 
ཕྱུར ༣ ལ་མ་ཟིན་ཙམ་ཡོད་པས་གསུམ་པ་ཡིན།

དྲི་བ།༩༤. འཛམ་གླིང་སྟེང་གི་ས་རྒྱ་ཆེས་ཆུང་བ་དང་མི་གྲངས་ཉུང་བའི་རྒྱལ་ 
ཁབ་གང་ཡིན།
ལན། འཛམ་གླིང་སྟེང་ས་རྒྱ་ཆེས་ཆུང་བའི་རྒྱལ་ཁབ་ནི་ཡོ་རོབ་ཀྱི་ས་དབུས་རྒྱ་ 
མཚོའི་འགྲམ་གྱི་མོ་ན་ཁོ་ལ་རྒྱལ་ཁབ་ཡིན་ལ་དེར་སའི་རྒྱ་ཁྱོན་སྟོང་སྨི་གྲུ་བཞི་མ
༢km2 ཀྱང་ཟིན་མེད།
མི་གྲངས་ཆེས་ཉུང་བ་ནི་རྒྱ་མཚོ་ཆེན་པོའི་གླིང་ཕྲན་རྒྱལ་ཁབ་ནོ་རུ་ཡིན་ལ་
དེར་མི་གྲངས་ཁྲི་༡ ལྷག་ལས་མེད།
དགུ་པ། རྒྱ་མཚོ་དང་གཙང་བོའི་སྐོར།
༩༥ དྲི་བ། འཛམ་གླིང་གི་རྒྱ་མཚོ་ཆེན་པོ་བཞི་གང་དག་ཡིན།
ལན། དེ་ནི་ཞི་བདེ་རྒྱ་མཚོ་དང་། ནུབ་རྒྱ་མཚོ། ཧིན་རྡུ་རྒྱ་མཚོ། བྱང་འཁྱགས་ 
རོམ་རྒྱ་མཚོ་བཅས་ནི་འཛམ་གླིང་གི་རྒྱ་མཚོ་ཆེན་པོ་བཞི་ཡིན།



དྲི་བ།༩༦. འཛམ་གླིང་གི་ཆེས་ཆེ་བའི་རྒྱ་མཚོ་གང་ཡིན།
ལན། དེ་ནི་ཞི་བདེ་རྒྱ་མཚོ་ཡིན་ཏེ། དེའི་རྒྱ་ཁྱོན་ལ་སྟོང་སྨི་གྲུ་བཞི་མ་
༡༨༠༠༠km2 ཡོད་པས་སའི་གོ་ལའི་རྒྱ་ཁྱོན་གྱི་༣༢% ལྷག་ཟིན་ཡོད།

དྲི་བ།༩༧. སའི་གོ་ལའི་སྐམ་ས་དང་རྒྱ་མཚོས་བཟུང་བའི་རྒྱ་ཁྱོན་གང་ཆེ། 
ལན། སའི་གོ་ལའི་སྐམ་སའི་རྒྱ་ཁྱོན་ནི་༢༩ % དང་རྒྱ་མཚོའི་རྒྱ་ཁྱོན་ནི་༧༠ % 
ཡིས་བཟུང་ཡོད།
དྲི་བ།༩༨. འཛམ་གླིང་སྟེང་ཆེས་ཆེ་བའི་མཚེའུ་གང་ཡིན།
ལན། དེ་ནི་ཡ་གླིང་གི་མཚེའུ་ནང་མ་སྟེ་འཛམ་གླིང་གི་ཆེས་ཆེ་བའི་ཚྭའི་ 
མཚེའུ་ཞིག་ཡིན། རྒྱ་ཁྱོན་ལ་ཕལ་ཆེར་སྟོང་སྨི་གྲུ་བཞི་མ་ཁྲི་ཚོ་༣༧km2 ཡོད།

དྲི་བ།༩༩. འཛམ་གླིང་གི་ཆེས་གཏིང་ཟབ་པའི་མཚེའུ་གང་ཡིན།
ལན། དེ་ནི་ཡ་གླིང་གི་པེ་ཅར་མཚེའུ་སྟེ་འཛམ་གླིང་སྟེང་གི་ཆེས་གཏིང་ཟབ་ 
པའི་ཚྭ་མེད་མཚེའུ་ཞིག་ཡིན། དེའི་ཟབ་ཚད་ནི་སྨི་༡༦༢༠m ལ་བསླེབས་ཡོད།




དྲི་བ།༡༠༠. འཛམ་གླིང་གི་ཆེས་ཆེ་བའི་གཙང་བོ་གང་ཡིན།
ལན། དེ་ནི་ཧྥེ་གླིང་གི་ནེ་ལོ་གཙང་བོ་ཡིན། ནེ་ལོ་གཙང་བོ་ནི་འཛམ་གླིང་གི་ 
ཆུ་ཆེན་ཨང་དང་བོ་ཡིན།

དྲི་བ།༡༠༡. འཛམ་གླིང་གི་ཆེས་རྒྱ་ཁྱོན་ཆེ་བ་དང་རིང་བའི་གཙང་བོ་གང་ཡིན། 
ལན། དེ་ནི་མེ་གླིང་ལྷོ་མའི་ཡ་མ་སོན་གཙང་བོ་སྟེ་འཛམ་གླིང་སྟེང་རྒྱ་ཁྱོན་
དང་འབབ་ཆུ་ཡི་འབོར་ཚད་ཆེས་ཆེ་ཤོས་ཡིན། ལོ་རེར་ནུབ་རྒྱ་མཚོར་བཞུར་བའི་ 
ཆུ་འབོར་སྨི་གྲུ་བཞི་ལྷམ་པ་ཁྲི་དུང་ཕྱུར་༦.༦m3 ཡོད་པ་དེ་འབྲི་ཆུ་ཡི་ལྡབ་དྲུག་ 
ལྷག་ལས་མང་བ་ཡིན། རིང་ཚད་ལ་སྤྱི་ལེ་༦༤༠༠kmཡོད་པས་འཛམ་གླིང་གི་ཆུ་ 
ཆེན་ཨང་གཉིས་པ་ཡིན།

དྲི་བ།༡༠༢. ཡ་གླིང་གི་འབབ་རྒྱུན་ཆེས་རིང་བའི་གཙང་བོ་དེ་གང་ཡིན། 
ལན། དེ་ནི་མདོ་དབུས་མཐོ་སྒང་ནས་འབབ་པའི་འབྲི་ཆུ་ཡིན་ལ། འཛམ་གླིང་ 
གི་ཆུ་ཆེན་ཨང་གསུམ་པ་དང་སྤྱིའི་རིང་ཚད་ལ་སྤྱི་ལེ་༦༣༠༠km ཡོད། གཙང་བོ་ 
འདི་མཚོ་སྔོན་ལྷོ་ནུབ་ནས་ཧྲང་ཧེ་བརྒྱུད་དེ་བྱང་ནས་ལྷོར་འབབ་པ་ཡིན།



དྲི་བ།༡༠༣. མདོ་དབུས་མཐོ་སྒང་གི་ཆུ་བཞི་སྒང་དྲུག་གང་དག་ཡིན། 
ལན། ཆུ་བཞི་ནི། རྨ་ཆུ། འབྲི་ཆུ། ཟླ་ཆུ། ལྷོ་རྒྱལ་མོ་དངུལ་ཆུ་བཅས་ཡིན། སྒང་ 
དྲུག་ནི། ཚ་བ་སྒང༌། སྨར་ཁམས་སྒང་། སྤོ་འབོར་སྒང་། མི་ཉག་རབ་སྒང་། དམར་ 
རྫ་སྒང་། ཟལ་མོ་སྒང་བཅས་ཡིན།

དྲི་བ།༡༠༤. འཛམ་གླིང་མཐོ་སྒང་གི་ཆེས་ཆེ་བའི་ཆུ་བོ་གང་རེད།
ལན། དེ་ནི་ཡར་ཀླུང་གཙང་བོ་རེད། དེའི་མཐོ་ཚད་ལ་མཚོ་ངོས་ནས་སྨི་
༤༥༠༠m ཡོད། རིང་ཚད་ལ་སྤྱི་ལེ ་༢༠༥༧km ཡོད།

དྲི་བ།༡༠༥. འཛམ་གླིང་གི་ཆེས་རྒྱ་ཁྱོན་ཆེ་བའི་རི་རྒྱུད་གང་ཡིན།
ལན། དེ་ནི་མཉམ་གཤིབ་རི་རྒྱུད་མང་བོས་གྲུབ་པའི་ཁི་ཏིས་ལི་ལ་རི་རྒྱུད་ཡིན་ 
ལ། མེ་གླིང་ལྷོ་བྱང་གི་བར་གྱི་ནུབ་རྒྱུད་དུ་བརྐྱངས་ནས་ཡོད།




དྲི་བ།༡༠༦. འཛམ་གླིང་གི་རི་རྒྱུད་ཆེས་རིང་བ་དེ་གང་ཡིན།
ལན། དེ་ནི་རྒྱ་མཚོའི་སྒལ་བ་ཡིན་ལ། རྒྱ་མཚོའི་སྐལ་བ་ནི་རྒྱ་མཚོ་ཆེན་པོ་ 
བཞིའི་མཚོ་གཏིང་གི་རི་རྒྱུད་ཡིན་པས་རིང་ཚད་སྟོང་སྨི་ཁྲི་༨km ལྷག་ཡོད།

དྲི་བ།༡༠༧. འཛམ་གླིང་གི་སྐམ་སའི་རི་རྒྱུད་ཆེས་རིང་བ་དེ་གང་ཡིན། 
ལན། དེ་ནི་མེ་གླིང་ལྷོ་མའི་ཨན་ཏེ་སིའི་རི་རྒྱུད་ཡིན་ལ། རིང་ཚད་ལ་སྤྱི་ལེ་
༩༠༠༠km ཡོད།

དྲི་བ།༡༠༨. འཛམ་གླིང་གི་རི་རྒྱུད་ཆེས་མཐོ་བ་དེ་གང་ཡིན།
ལན། དེ་ནི་ཧི་མ་ལ་ཡའི་རི་རྒྱུད་ཡིན་ལ། མཚོ་ངོས་ནས་མཐོ་ཚད་སྨི་༧༠༠༠m 
ཡན་ཡིན་པར་བཤད་ཡོད།

དྲི་བ།༡༠༩. འཛམ་གླིང་གི་རི་བོ་ཆེས་མཐོ་བ་དེ་གང་དུ་ཡོད།
ལན། དེ་ནི་བོད་ལྗོངས་དང་བལ་བོ་གཉིས་ཀྱི་ས་མཚམས་སུ་ཆགས་པའི་མིང་
དུ་གྲགས་པའི་རི་བོ་ཇོ་མོ་གླང་མའི་བརྗིད་རྔམ་ཡིན། མཐོ་ཚད་ལ་མཚོ་ངོས་ནས་སྨི་



༨༨༨༤m ཡོད། ཇོ་མོ་གླང་མ་ནི་ཧི་མ་ལ་ཡ་རི་རྒྱུད་ཀྱི་རི་རྩེ་གཙོ་བོ་དེ་ཡིན།

དྲི་བ།༡༡༠. འཛམ་གླིང་དུ་གླིང་ཆེན་བདུན་ཡོད་པ་གང་དག་ཡིན།
ལན། དེ་དག་ནི། ཡ་གླིང་། ཧྥེ་གླིང་། མེ་གླིང་བྱང་མ། མེ་གླིང་ལྷོ་མ། ལྷོ་སྣེ་གླིང་། ཡོ་
རོབ་གླིང་། རྒྱ་མཚོ་ཆེན་པོའི་གླིང་བཅས་ཡིན། ང་ཚོ་འཚོ་ཞིང་གནས་པའི་གླིང་ཆེན་
དེ་འཛམ་གླིང་སྟེང་གི་རྒྱ་ཁྱོན་ཆེས་ཆེ་བའི་ཡ་གླིང་ཡིན།
དྲི་བ།༡༡༡. འཛམ་གླིང་སྟེང་གི་ཆེས་མཐོ་བའི་མཐོ་སྒང་གང་ཡིན།
ལན། འགྲོ་བ་མི་འཚོ་སྡོད་བྱས་པའི་ཆེས་མཐོ་བའི་མཐོ་སྒང་དེ་མདོ་དབུས་ 
མཐོ་སྒང་ཡིན། མཚོ་ངོས་ནས་མཐོ་ཚད་ལ་ཆ་སྙོམས་སྨི་༤༥༠༠m ཡན་ཟིན་པའི་ས་ 
ཆ་མང་ཤོས་ཡིན་པས་འཛམ་གླིང་གི་རྒྱ་ཕིབས་ཞེས་གྲགས་ཡོད།
དྲི་བ།༡༡༢. ཀྲུང་གོའི་ལྕགས་རི་རིང་མོ་དེ་དུས་ནམ་ཞིག་ནས་བསྐྲུན་མགོ་བརྩམས། 
ལན། དེ་ནི་སྤྱི་ལོ་སྔོན་གྱི་༦༥༧ ལོར་གོང་མ་ཆིན་ཧྲི་ཧོང་གིས་བཟོ་སྐྲུན་བྱེད་ 
མགོ་བརྩམས། མིང་རྒྱལ་རབས་ཀྱི་སྐབས་ཏེ་ཕྱི་ལོ་༡༣༦༨ ལོ་ནས་སླར་ཡང་ལོ ༢༥༠ 
ལྷག་ལ་ཉམས་གསོ་བྱས་རྗེས་ཤར་ཕྱོགས་སུ་ཡ་ལུའུ་གཙང་བོའི་འགྲམ་ནས་ཧྲང་ 
ཧེའི་འགག་སྒོ་དང་ཅ་ཡུན་འགག་སྒོའི་བར་དུ་རིང་ཚད་ལ་སྤྱི་ལེ་༡༣༤༠༠km ཡོད་ 
པ་ཞིག་ལེགས་འགྲུབས་བྱུང༌། ༡༩༨༧ ལོར་མཉམ་འབྲེལ་རྒྱལ་ཚོགས་ཀྱིས་འཛམ་གླིང་ 
རིག་གནས་ཤུལ་ནོར་གྱི་གྲས་སུ་བཞག




དྲི་བ།༡༡༣. ཕོ་བྲང་པོ་ཏ་ལ་དུས་རབས་ནམ་ཞིག་ནས་འཛམ་གླིང་ཤུལ་ནོར་ཁྱད་
འཕགས་ཀྱི་གྲས་སུ་བཞག་ཡོད།
ལན། བོད་རྒྱལ་སྲོང་བཙན་སྒམ་པོས་དུས་རབས་༧ པར་བཞེངས་པའི་རྩེ་ཕོ་
བྲང་པོ་ཏ་ལ་ནི་སྤྱི་ལོ་༡༩༩༤ལོར་འཛམ་གླིང་མཉམ་འབྲེལ་རྒྱལ་ཚོགས་ཀྱིས་འཛམ་
གླིང་རིག་གནས་ཤུལ་ནོར་ཁྱད་འཕགས་ཀྱི་གྲས་སུ་བཞག་ཡོད།

དྲི་བ།༡༡༤. འཛམ་གླིང་ཐོག་མི་གཅིག་གིས་ངལ་རྩོལ་ལས་བཞེངས་པའི་ཕོ་བྲང་ 
ཆེས་ཆེ་བ་གང་རེད།
ལན། དེ་ནི་དུས་རབས་༡༡ པར་བཞེངས་པའི་སྲས་མཁར་དགུ་ཐོག་ཡིན་ལ། དེ་
མི་ལ་རས་པ་མི་གཅིག་གིས་ངལ་རྩོལ་ཁོ་ནས་བཞེངས་ཤིང་ཚིགས་དགུ་ཅན་གྱི་
ཐོག་ཁང་མཐོན་པོ་ཞིག་ཡིན།

དྲི་བ།༡༡༥. འཛམ་གླིང་གི་ནང་བསྟན་གནས་ཆེན་ལྔ་གང་དག་ཡིན། 
ལན། དབུས་ན་ཐུབ་པའི་བཞུགས་གནས་རྡོ་རྗེ་གདན། ཤར་ན་འཇམ་པའི་ 
དབྱངས་ཀྱི་བཞུགས་གནས་རི་བོ་རྩེ་ལྔ། ལྷོ་ན་སྤྱན་རས་གཟིགས་ཀྱི་བཞུགས་གནས་ 
རི་བོ་གྲུ་འཛིན། ནུབ་ན་མཁའ་འགྲོའི་བཞུགས་གནས་ཨོ་རྒྱན་གླིང་། བྱང་ན་རིག་



ལྡན་གྱི་བཞུགས་གནས་ཤམ་བྷ་ལ་བཅས་གནས་གྲགས་ཆེན་ལྔ་ཡོད།

དྲི་བ།༡༡༦. འཛམ་གླིང་གི་སྐམ་སའི་སྲོག་ཆགས་ཆེ་ཤོས་གླང་ཆེན་དེ་གནས་གང་དུ་ཡོད།
ལན། གླང་ཆེན་ནི་སྐམ་སའི་སྟེང་གི་རྩྭ་གཟན་སྲོག་ཆགས་ཆེ་ཤོས་ཡིན་པ་དང་། དར་ 
མའི་ལྗིད་ཚད་ལ་ཏུན ་༣Pad༧ t གྱི་བར་ཡོད། དེ་ནི་ཨེ་ཤ་ཡ་དང་ཨ་ཧྥེ་རི་ཁའི་
གླིང་ཁོ་ནར་ཡོད་པ་ཞིག་ཡིན།

དྲི་བ།༡༡༧. འགྲོ་བ་མིའི་འཚོ་རྟེན་ནོར་ནག་གཅིག་པུས་འཚོ་ཐུབ་པའི་ས་ཆ་དེ་ 
གང་ཡིན།
ལན། ནོར་ནག་ནི་འཛམ་གླིང་གི་སྲོག་ཆགས་གཞན་དང་མི་འདྲ་བར་འཚོ་ 
བཅུད་འབྱུང་ཞིང་དྭངས་གཙང་གི་འཚོ་བ་རོལ་བའི་གཏེར་ཟོག་ཅིག་ལ་ངོས་ 
འཛིན་བྱས་ཡོད། དེ་ནི་ཕལ་ཆེར་བོད་མི་རིགས་ཀྱི་མཐོ་སྒང་ཁོ་ནར་ཡོད་ཅིང་།
ཐུན་མིན་བོད་ཀྱི་སྒོ་ཟོག་ཅིག་ཡིན་པས་མཐོ་སྒང་གི་གྲུ་གཟིངས་ཟེར།

དྲི་བ།༡༡༨. རྔ་མོང་ནི་རྒྱུན་པར་མྱ་ངམ་ཐང་ནས་འཚོ་བ་སྐྱེལ་ཟེར་བ་བདེན་ནམ། 
ལན། ཡིན་ཏེ་རྔ་མོང་ནི་ཐན་པ་ཆེ་བའི་ཁོར་ཡུག་མྱ་ངམ་ཐང་ནས་འཚོ་བའི་



སྲོག་ཆགས་ཤིག་ཡིན། ད་དུང་དངོས་རྫས་སྐྱེལ་འདྲེན་བྱེད་ཚེ་ཟླ་ཕྱེད་ལྷག་ལ་མུ་
མཐུད་དུ་འགྲོ་ཐུབ་པས་བྱེ་ཐང་གི་གྲུ་གཟིངས་ཟེར་གྱིན་ཡོད།

དྲི་བ།༡༡༩. རྒྱལ་སྤྱིའི་སྟེང་དོམ་ཁྲ་ནི་རིན་ཐང་ལྷག་ཏུ་ཆེ་དོན་ཅི་ཡིན་ 
ལན། དོམ་ཁྲ་ནི་ཀྲུང་གོས་བཟུང་བའི་ས་ཆར་མ་གཏོགས་མེད་ལ། ཨ་མེ་རི་ཁ་ 
དང་འཇར་པན།ཡོ་རོབ་གླིང་སོགས་རྒྱལ་ཁབ་མང་པོར་ལྟ་སྐོར་ལ་འཁྱེར་ཚེ། ཁོའི་ 
ཚུགས་ཀ་ནི་སྲོག་ཆགས་གཞན་དང་མི་འདྲ་བར་འཚེ་མེད་སྙིང་རྗེ་བོ་ཞིག་ཡིན་
པས། འཛམ་གླིང་སྟེང་གི་མི་མང་ཆེ་བ་ཁོ་ལ་ཧ་ཅང་དགའ་བར་གྱུར། དེའི་རྐྱེན་ 
གྱིས་ཁོའི་མིང་ལ་རྒྱལ་ཁབ་ཀྱི་ནོར་བུ་ཟེར་བ་དང་། ད་དུང་འཛམ་གླིང་རི་སྐྱེས་སྐྱེ་
དངོས་ཐེབས་རྩ་ཚོགས་པས་ཁོའི་གཟུགས་བརྙན་ཚོགས་པའི་རྟགས་བྱས་ཡོད།

དྲི་བ།༡༢༠. འཛམ་གླིང་གི་རྒྱུག་ན་ཆེས་མགྱོགས་པའི་འོ་འཐུང་སྲོག་ཆགས་གང་ཡིན། 
ལན། ཧྥེ་གླིང་ཤར་མ་དང་ཨ་ཧྥུ་ཧན། ཧིན་རྡུ་བར་མ་བཅས་ཀྱི་བདེ་ཐང་ཆེན་ 
མོར་གནས་པའི་རྔོན་གཟིག་སྲོག་ཆགས་ཡིན། དེའི་མགྱོགས་ཚད་དུས་ཚོད་རེར་ 
ཕལ་ཆེར་སྤྱི་ལེ་༡༡༠km ལ་རྒྱུག་ཐུབ།
དྲི་བ།༡༢༡. འཛམ་གླིང་སྟེང་གི་ཆེས་ཆེ་བའི་སྡོང་བོ་གང་ན་ཡོད།
ལན། ཨ་མེ་རི་ཀར་ཡོད་ལ་དེའི་མཐོ་ཚད་ལ་སྨི ་༨༠m དང་སྦོམ་ཚད་ལ་སྨི་ 
༢༤m ལྷག་ཡོད།



དྲི་བ།༡༢༢. འཛམ་གླིང་ཐོག་གི་ཆེས་ཆེ་བའི་ཤུག་སྡོང་གང་རེད།
ལན། བོད་ལྗོངས་ཉིང་ཁྲི་རུ་ཡོད་པའི་གཤེན་རབ་བླ་ཤིང་དུ་གྲགས་པ་དེ་ཡིན། 
དེའི་མཐོ་ཚད་ལ་སྨི་༥༠m དང་སྦོམ་ཚད་ལ་མི་བཅུ་གཉིས་ཀྱི་ལག་རྡང་གིས་འཁྱུད་ 
ཙམ་ཡོད།

དྲི་བ།༡༢༣. འཛམ་གླིང་ཐོག་གི་བསྒྱུར་རྩོམ་ཆེས་མང་བའི་ལོ་ཙཱ་བ་སུ་རེད། 
ལན། དེ་ནི་བོད་ཀྱི་མཁས་པ་ལྕང་སྐྱ་རོལ་བའི་རྡོ་རྗེ་ཡིན། ཁོང་གིས་བཀའ་
འགྱུར་མན་ཇུའི་ཡི་གེར་བསྒྱུར་བ་རེད།

དྲི་བ།༡༢༤. འཛམ་གླིང་ཐོག་གི་གསུང་རྩོམ་ཆེས་མང་བའི་མཁས་པ་སུ་རེད། 
ལན། དེ་ནི་བོད་ཀྱི་མཁས་པ་ཆེན་པོ་བོ་དོང་པཎ་ཆེན་ཕྱོགས་ལས་རྣམ་རྒྱལ་ 
ཡིན་ཞིང་། ཁོང་གི་བརྩམས་ཆོས་ལ་པོ་ཏི་༡༣༧ ཡོད། ད་ལྟ་རྒྱ་གར་དང་ཨ་རིའི་ 
དཔེ་མཛོད་ཁང་སོགས་སུའང་ཉར་ཡོད་པར་བཤད་ཡོད།

དྲི་བ།༡༢༥. འཛམ་གླིང་སྟེང་གི་ཆེས་རིང་བའི་ལོ་རྒྱུས་སྒྲུང་རྩོམ་གང་ཡིན། 
ལན། དེ་ནི་བོད་ཀྱི་གེ་སར་སྒྲུང་རྩོམ་ཡིན། དེར་བསྡོམས་པས་པོ་ཏི ༡༢༠ ཡོད།



དྲི་བ།༡༢༦. ཀྲུང་གོའི་སྒྲུང་རྩོམ་གྲགས་ཅན་བཞི་གང་དག་ཡིན། 
ལན། དེ་ནི་རྒྱལ་ཁབ་གསུམ་གྱི་གཏམ་རྒྱུད་དང༌། ཆུ་ངོགས་གཏམ་རྒྱུད། ནུབ་ 
ཕྱོགས་སུ་གནས་སྐོར་ཕྱིན་པའི་རྣམ་ཐར། ཁང་ཆེན་དམར་པོའི་རྨི་ལམ་བཅས་ཡིན།
རྒྱལ་ཁབ་གསུམ་གྱི་གཏམ་རྒྱུད། ཆུ་ངོགས་གཏམ་རྒྱུད། ནུབ་ཕྱོགས་སུ་གནས་སྐོར་ཕྱིན་ 
པའི་རྣམ་ཐར། ཁང་ཆེན་དམར་པོའི་རྨི་ལམ།  
དྲི་བ།༡༢༧. འཛམ་གླིང་དུ་ལོ་ན་ཆེས་ཆུང་བའི་རྩོམ་པ་པོ་སུ་ཡིན།
ལན། ཁོ་མོའི་མིང་ལ་ཏོ་ལོ་ཞི་སི་ཐུ་ལེ་ཐུ་ཟེར། མོ་ལོ་བཞི་ལ་སོན་སྐབས་འཇིག་རྟེན་ 
ནི་ཇི་ལྟར་མགོ་བརྩམས་པ་ཡིན་ཞེས་པའི་བརྩམས་ཆོས་ཤིག་པར་བསྐྲུན་བྱས་པ་ཡིན།
དྲི་བ།༡༢༨. རྒྱལ་ཡོངས་ཀྱི་གཞི་ཁྱོན་ཆེས་ཆེ་བའི་རྡོ་བརྐོས་གསུང་རབ་གང་ཡིན། 
ལན། དེ་ནི་རྫ་དཔལ་སྤྲུལ་རྡོ་རིང་ཡིན་ལ་དེར་རྐང་ཐང་གིས་སྐོར་བ་གཅིག་
བརྒྱབས་ན་དུས་ཚོད་གཅིག་ཙམ་དགོས་ཞེས་བཤད།
དྲི་བ།༡༢༩. ཐང་སིན་བླ་མའི་རྣམ་ཐར་རྩོམ་པ་པོ་སུ་ཡིན།
ལན། ཀྲུང་གོའི་མིང་རྒྱལ་རབས་སྐབས་ཀྱི་རྩོམ་པ་པོ་ཝུའུ་ཁྲེང་ཨེན་གྱིས་ 
དམངས་ཁྲོད་གཏམ་རྒྱུད་དང་སྒྲུང་ཡིག་གཞིར་བཟུང་ནས་ཐང་སིན་བླ་མའི་རྣམ་
ཐར་བརྩམས་པ་རེད།

དྲི་བ།༡༣༠. འཛམ་གླིང་རང་བཞིན་གྱི་དུས་ཆེན་གང་དག་ཡོད་པ་ཤེས་སམ།



ལན། དེ་དག་ནི་སྤྱི་ཟླ་དང་པོའི་ཚེས་༡ རྒྱལ་སྤྱིའི་ལོ་སར་དུས་ཆེན་དང་གཉིས་ 
པའི་ཚེས་༢༡ རྒྱལ་སྤྱིའི་ཕ་སྐད་དུས་ཆེན།གསུམ་པའི་ཚེས་༨ རྒྱལ་སྤྱིའི་བུད་མེད་ 
དུས་ཆེན། བཞི་བའི་ཚེས་༢༣ རྒྱལ་སྤྱིའི་དཔེ་ཀློག་དུས་ཆེན། ལྔ་བའི་ཚེས་༡ རྒྱལ་སྤྱིའི་ 
ངལ་རྩོལ་དུས་ཆེན། ལྔ་བའི་ཚེས ༢ རྒྱལ་སྤྱིའི་ཨ་མའི་དུས་ཆེན། དྲུག་པའི་ཚེས་༡ 
རྒྱལ་སྤྱིའི་བྱིས་པའི་དུས་ཆེན། དྲུག་པའི་ཚེས་༣ རྒྱལ་སྤྱིའི་ཨ་ཕའི་དུས་ཆེན་བཅས་ནི་ 
འཛམ་གླིང་ཧྲིལ་བོས་གཏན་ཁེལ་བྱས་པའི་དུས་ཆེན་དག་ཡིན།

དྲི་བ།༡༣༡. ནང་བསྟན་དུས་ཆེན་གཙོ་བོ་བཞི་གང་དག་ཡིན།
ལན། བོད་ཟླ་དང་བོའི་ཚེས་༡ ནས་༡༥ བར་ཆོ་འཕྲུལ་དུས་ཆེན། བཞི་བའི་ 
ཚེས་༧ དང་༡༥ བར་སྐུ་བལྟམས་པ་དང་སངས་རྒྱས་པ་མྱ་ངན་ལས་འདས་པའི་ 
དུས་ཆེན་སུམ་འཛོམས། དྲུག་པའི་ཚེས་༤ ཆོས་འཁོར་བསྐོར་བའི་དུས་ཆེན། དགུ་ 
བའི་ཚེས ་༢༢ ལྷ་བབས་དུས་ཆེན་བཅས་ནི་ནང་བསྟན་དུས་ཆེན་ཆེན་པོ་བཞི་ཡིན།
ནང་བསྟན་དུས་ཆེན་ཆེན་པོ་བཞི། 
དྲི་བ།༡༣༢. འཛམ་གླིང་ཐོག་གི་གསུང་རབ་ཤིང་པར་ཁང་ཆེན་མོ་དེ་གང་ཡིན།



ལན། དེ་ནི་སྡེ་དགེའི་པར་ཁང་ཆེན་མོ་སྟེ། ཆོས་རྒྱལ་བསྟན་པ་ཚེ་རིང་གིས་སྤྱི་ 
ལོ་༡༧༢༩ ལོར་གསར་བཞེངས་བྱས། དེར་པར་ཤིང་ཁྲི ༢༡༧ ཡོད་པར་བཤད་ཡོད།

དྲི་བ།༡༣༣. རྒྱལ་ཡོངས་ཀྱི་ཆོས་དཔེ་ཆེས་མང་བའི་དགོན་པ་གང་ཡིན། 
ལན། དེ་ནི་ས་སྐྱ་དགོན་པ་རེད། དེར་ཆོས་དཔེ་པོ་ཏི་ཁྲ ་༢༨ ཡོད།
དྲི་བ།༡༣༤. རྒྱལ་ཡོངས་ཀྱི་ཆེས་ཆེ་བའི་ཆོས་དཔེ་གང་རེད།
ལན། དེ་ནི་ས་སྐྱའི་པོ་ཏི་ལྕགས་ལུང་མ་རེད། རིང་ཚད་ལ་ལིའི་སྨི ་༡༣༧cm དང་ 
ཞིང་ལ ་༡༡༠cm མཐུག་ཚད་ལ ་༦༧cm ཡོད་པ་ཡིན།

དྲི་བ།༡༣༥. འཛམ་གླིང་གི་ཆོས་ལུགས་ཆེན་པོ་གསུམ་གང་དག་ཡིན། 
ལན། དེ་ནི་ཡེ་ཤུའི་ཆོས་ལུགས་དང་། དབྱི་སི་ལན་ནམ་ཁ་ཆེའི་ཆོས་ལུགས། 
ནང་བ་སངས་རྒྱས་པའི་ཆོས་ལུགས་བཅས་གསུམ་མོ། །

དྲི་བ།༡༣༦. འཛམ་གླིང་ན་ཆོས་དད་བྱེད་མཁན་གྱི་མི་གྲངས་ག་ཚོད་ཡོད།
ལན། འཛམ་གླིང་གི་སྤྱིའི་མི་གྲངས་ཀྱི་ཕྱེད་ཀ་མ་ཟིན་ཙམ་ནི་ཆོས་དད་མང་
ཚོགས་ཡིན།
དྲི་བ།༡༣༧. ཡེ་ཤུའི་ཆོས་ལུགས་དུས་ནམ་ཞིག་ལ་སུས་སྤེལ་བ་དང་དེར་དད་མོས་ 
པ་དུ་ཡོད།
ལན། སྤྱི་ལོའི་དུས་རབས་དང་བོའི་ནང་ཡོ་རོབ་གླིང་ནས་ཡེ་ཤུའི་མ་ཤི་ཀས་ 
སྤེལ་ཏེ་རོ་མ་བཙན་རྒྱལ་དང་ཨ་མེ་རི་ཀ་སོགས་རྒྱལ་ཁབ་མང་དུ་དར། དེང་
སྐབས་འཛམ་གླིང་ན་དེར་དད་མོས་པ་མི་དུང་ཕྱུར་ ༡༦ལ་ཉེ་བར་བཤད།

དྲི་བ།༡༣༨. དབྱི་སི་ལན་གྱི་ཆོས་ལུགས་དུས་ནམ་ཞིག་ལ་དར་བ་དང་དེར་དད་ 
མོས་པ་དུ་ཡོད།
ལན། དེ་ནི་དུས་རབས་༧ པའི་དུས་མགོར་མ་ཧཱ་མད་ཏིས་སྤེལ་ཏེ་ཨ་ཧྥེ་རི་ཁ་ 
སོགས་རྒྱལ་ཁབ་མང་དུ་དར། དེར་འཛམ་གླིང་ན་དད་མོས་པ་མི་གྲངས་དུང་ཕྱུར་ 
༨ ལས་བརྒལ་ཡོད།
དྲི་བ།༡༣༩. ནང་བསྟན་ཆོས་ལུགས་དུས་ནམ་ཞིག་ལ་སུས་སྤེལ་བ་དང་དེར་དད་ 
མོས་བྱེད་མཁན་དུ་ཡོད།
ལན། སྤྱི་ལོ་སྔོན་གྱི་དུས་རབས་༦ པར་རྒྱ་གར་ཤར་ཕྱོགས་ནས་སྟོན་པ་ཤཱཀྱ་ 
ཐུབ་པས་སྤེལ་ཏེ་གླིང་ཆེན་ཨེ་ཤ་ཡའི་རྒྱལ་ཁབ་སོ་སོར་དར་ཁྱབ་བྱུང་། ད་སྐབས་ 
འཛམ་གླིང་ན་དེར་དད་མོས་བྱེད་མཁན་མི་གྲངས་དུང་ཕྱུར་༦ ལ་ཉེ་བ་ཙམ་ཡོད།




དྲི་བ།༡༤༠. འཛམ་གླིང་ན་མིང་དུ་གྲགས་པའི་བོད་ཀྱི་ནང་བསྟན་གཙུག་ལག་ཁང་ 
རྣམ་གཉིས་གང་དག་ཡིན།
ལན། དེ་ནི་དུས་རབས ་༧ པའི་ནང་དུ་ལྷ་ས་རུ་བལ་བོའི་རྒྱལ་བོ་འོད་ཟེར་གོ་ 
ཆའི་སྲས་མོ་བལ་བཟའ་ཁྲི་བཙུན་གྱིས་བཞེངས་པའི་ར་ས་འཕྲུལ་སྣང་གི་གཙུག་ 
ལག་ཁང་དང༌། ཐང་རྒྱལ་རབས་ཀྱི་གོང་མ་ཐང་ཐེ་ཙུང་གི་སྲས་མོ་ཝེན་ཁྲེན་ཀོང་
ཇོས་བཞེངས་པའི་རྒྱ་སྟག་ར་མོ་ཆེའི་གཙུག་ལག་ཁང་རྣམ་གཉིས་ཡིན།

དྲི་བ།༡༤༡. འཛམ་གླིང་ན་རྙེད་པར་དཀའ་བའི་ནང་བསྟན་གྱི་རྟེན་མཆོག་རྣམ་ 
གཉིས་གང་དག་ཡིན།
ལན། དེ་ནི་དུས་རབས་བདུན་པའི་ནང་དུ་རྒྱ་ནག་གོང་མའི་ཕོ་བྲང་ནས་
གདན་དྲངས་པའི་ཇོ་བོ་ཤཱཀྱ་མུ་ནེ་དང་། བལ་བོའི་རྒྱལ་བོའི་ཕོ་བྲང་ནས་གདན་ 
དྲངས་པའི་ཇོ་བོ་མི་བསྐྱོད་རྡོ་རྗེ་རྣམ་གཉིས་ཡིན།
དྲི་བ།༡༤༢. ཇོ་ཤཱཀ་རྣམ་གཉིས་འཛམ་གླིང་ན་མི་རྙེད་པའི་རྟེན་འགང་ཆེན་ཡིན་ 
པའི་རྒྱུ་མཚན་ཅི་ཡིན།
ལན། དེ་ནི་སྔོན་སངས་རྒྱས་ཤཱཀྱ་ཐུབ་པ་ཞལ་བཞུགས་པའི་སྐབས་ལྷ་དབང་



བརྒྱ་བྱིན་གྱིས་སྦྱིན་བདག་བྱས་ཏེ། བཟོ་བོ་བི་ཤྭ་ཀརྨས་སྟོན་པ་ཉིད་དགུང་ལྦེ 
བརྒྱད་ཅན་དང༌། བཅུ་གཉིས་ཀྱི་ཚད་ཅན། ཉེར་ལྔ་དང་སྐུའི་ཚད་དངོས་ཅན་ 
བཅས་བཞི་བཟོ་བསྐྲུན་བྱས་པར་སྟོན་པ་ཉིད་ཀྱིས་དངོས་སུ་བྱིན་རླབས་དང་རབ་ 
གནས་མཛད། དེའི་རྗེས་དགུང་ལོ་ཉེར་ལྔ་དང་སྐུའི་ཚད་དངོས་ཅན་གཉིས་ལྷ་ 
གནས་སུ་གདན་དྲངས། གཞན་གཉིས་ཨོ་རྒྱན་ཡུལ་དང་། ཀླུ་ཡུལ། རྡོ་རྗེ་གདན་ 
སོགས་ནས་ལོ་མང་བཞུགས། དེའི་རྗེས་རྒྱལ་པོ་དེ་པཱ་ལས་དགུང་ལོ་བཅུ་གཉིས་ཀྱི་ 
ཚད་ཅན་དེ་རྒྱ་ནག་དང་། བརྒྱད་པའི་ཚད་ཅན་དེ་བལ་ཡུལ་དུ་སྤྱན་དྲངས། དེའི་ 
རྗེས་རྒྱ་བཟའ་དང་བལ་བཟས་བོད་དུ་གདན་དྲངས་པ་ཡིན་པས་འཛམ་གླིང་ན་
རྟེན་མཆོག་འདི་གཉིས་ལས་མེད།

དྲི་བ།༡༤༣. འཛམ་གླིང་ན་མི་རིགས་མི་འདྲ་བ་ཅི་ཙམ་ཡོད།
ལན། ༢༠༠༥ ལོ་སྤྱི་ཚོགས་ཚན་རིག་ཁང་གིས་བསྡོམས་རྩིས་ལྟར་ན་འཛམ་ 
གླིང་འདིར་མི་རིགས་མི་འདྲ་བ་ ༡༨༨༣ ལྷག་ཡོད་པར་གཏན་ཁེལ་བྱས་ཡོད།

དྲི་བ།༡༤༤. རགས་རྩིས་ལྟར་ན་འཛམ་གླིང་ན་སྐད་རིགས་མི་འདྲ་བ་ཅི་ཙམ་ཡོད་དམ། 
ལན། རགས་རྩིས་བྱས་པ་ལྟར་ན་འཛམ་གླིང་ཡོངས་ན་སྐད་རིགས་ ༤༠༠༠ལ་ཉེ་ 
བ་ཙམ་ཡོད། མི་ཁྲི་༡༠༠ཡན་གྱིས་སྤྱོད་བཞིན་པའི་སྐད་རིགས་༡༠༠ ཙམ་དང༌། མི་ 
ཁྲི་༥༠༠༠ ལས་བརྒལ་བས་བེད་སྤྱོད་བྱེད་པའི་སྐད་རིགས་༢༠ ཙམ་ཡོད། འོན་ཀྱང་



སྐད་རིགས་ཞིབ་འཇུག་པས་བཤད་པ་ལྟར་ན་ལོ་རེར་སྐད་རིགས་བཅུ་ཕྲག་ལྷག་
ཉམས་འགྲོ་བར་བཤད་ཡོད།
དྲི་བ།༡༤༥. སྤྱི་རྩིས་ལྟར་ན་འཛམ་གླིང་ན་སྐད་རིགས་མི་འདྲ་བ་ཅི་ཙམ་ཡོད། 
ལན། སྐད་རིགས་མི་འདྲ་བ ༥༩༥༡ ལྷག་ཡོད་པར་བཤད།

དྲི་བ།༡༤༦. འཛམ་གླིང་ན་སྐད་གྲགས་ཆེ་བའི་སྐད་རིགས་གསུམ་གང་ཡིན། 
ལན། འཛམ་གླིང་དུ་སྐད་གྲགས་ཆེ་བའི་སྐད་རིགས་གསུམ་ནི། 
འཛམ་གླིང་སྤྱི་སྐད་དུ་གཏན་འབེབས་མ་བྱས་ཀྱང་སྤྱི་སྐད་ལྟ་བུར་ཆགས་པ་
དབྱིན་ཇིའི་སྐད།
བརྡ་སྤྲོད་མ་ལག་ཆ་ཚང་ཞིང་སྐད་ཆའི་གྲུབ་ཚུལ་ཚན་རིག་དང་མཐུན་པ་
གནའ་བོའི་འཕགས་ཡུལ་གྱི་ལེགས་སྦྱར་སྐད།
བརྡ་སྤྲོད་ཚགས་དམ་ཞིང་ཞིབ་ཆ་ཆེ་བའི་གོ་བ་ཉིས་འགྲོའི་དོན་སྟོན་པ་ཧྥ་
རན་སིའི་སྐད་གསུམ་ནི་འཛམ་གླིང་ན་སྐད་གྲགས་ཡོད།
དྲི་བ།༡༤༧. འཛམ་གླིང་དུ་དར་རྒྱས་ཆེ་བའི་སྐད་རིགས་གསུམ་གང་ཡིན། 
ལན། དེང་དུས་འཛམ་གླིང་ན་དར་རྒྱས་ཤིན་ཏུ་ཆེ་བའི་སྐད་རིགས་གསུམ་ནི། 
རྒྱ་སྐད། དབྱིན་སྐད། ཨུ་རུ་སུའི་སྐད།
དྲི་བ།༡༤༨. འཛམ་གླིང་ཐོག་གི་སྐད་རིགས་ཨང་དང་བོ་དེ་གང་ཡིན།



ལན། སྤྱོད་རྒྱ་ཆེ་ཆུང་ནས་བལྟས་ན་དབྱིན་སྐད་ཨང་དང་བོ་ཡིན་ལ་རྒྱལ་སྤྱིའི་ 
ཆབ་སྲིད་དང་དཔལ་འབྱོར་རིག་གནས་སོགས་ཀྱི་བྱེད་སྒོར་ཁྱབ་ཆེ་ཤོས་ཤིག་ཏུ་
གྱུར་ཡོད། སྐད་བེད་སྤྱོད་མཁན་གྱི་གྲངས་འབོར་ནས་བཤད་ན་རྒྱ་སྐད་ཨང་དང་
བོ་ཡིན་ཏེ་རྒྱལ་སྤྱིའི་སྟེང་ན་མི་དུང་ཕྱུར་༡༤ ལ་ཉེ་བ་ཙམ་ཡོད་པ་དང་། དབྱིན་ 
སྐད་འཆད་མཁན་མི་དུང་ཕྱུར་༤ ལྷག་ལས་མེད།

དྲི་བ།༡༤༩. འཛམ་གླིང་ཐོག་ཟངས་གསེར་རྐྱང་རྐྱང་གིས་བཟོས་པའི་ཆེས་ཆེ་བའི་ 
སྐུ་དེ་གང་དུ་ཡོད།
ལན། དེ་ནི་གཙང་བཀྲ་ཤིས་ལྷུན་པོའི་བྱམས་སྐུ་ཡིན། དེར་ཟངས་རྒྱ་མ་ཁྲི ༢༣ 
དང་གསེར་སྲང་༦༧༠༠ སོང་ལ། དཔངས་ལ་སྨི་༣༣m ཡོད།
དྲི་བ།༡༥༠. འཛམ་གླིང་ཐོག་གི་ཆེས་རིང་བའི་ཐང་ག་དེ་གང་ཡིན། 
ལན། བརྩོན་འགྲུས་རབ་རྒྱས་ཀྱིས་གཙོ་འགན་བཞེངས་པའི་ཀུན་འདུས་ཞལ་ 
ཐང་ཡིན་ལ། དེའི་རིང་ཚད་ལ་སྨི་༦༠༠m ལྷག་ཡོད་པར་བཤད།
བཅུ་གསུམ་པ། གསར་བཏོད་ཀྱི་སྐོར།
དྲི་བ།༡༥༡. འཛམ་གླིང་དུ་དུས་ནམ་ཞིག་ལ་ཁ་པར་གསར་བཏོད་བྱས། 
ལན། ཁ་པར་ནི་སྤྱི་ལོ་༡༧༩༣ ལོར་ཐོག་མར་ཧྥ་རན་སི་རྒྱལ་ཁབ་ཀྱི་ཁྲ་པེས་སྤུན་ 
གཉིས་ཀྱིས་པ་ལི་དང་ལེས་ཨར་ས་ཁུལ་གཉིས་ཀྱི་བར་དུ་སྟོང་སྨི ༢༣༠km བརྒལ་



ཐུབ་པའི་སྐུད་མེད་གློག་འཕྲིན་ལེགས་འགྲུབ་བྱུང་།

དྲི་བ།༡༥༢. འཛམ་གླིང་དུ་དུས་ནམ་ཞིག་ལ་གནམ་གྲུ་གསར་བཏོད་བྱས། 
ལན། ཆེས་ཐོག་མའི་གནམ་གྲུ་དེ་༡༩༠༣ལོའི་ཟླ་༡༢་ཚེས་༡༧ ཉིན་ཨ་མེ་རི་ཀའི་ 
ལེར་ཐུ་སྤུན་མཆེད་གཉིས་ཀྱིས་ལེགས་གྲུབ་བྱུང་ནས་སྨི་༤༠m ལ་འཕུར་སྐྱོད་བྱས་
ཏེ་ཚོད་ལྟ་བྱེད་མགོ་བརྩམས།

དྲི་བ།༡༥༣. འཛམ་གླིང་དུ་དུས་ནམ་ཞིག་ལ་རླངས་འཁོར་གསར་བཏོད་བྱས། 
ལན། རླངས་འཁོར་ཐོག་མ་ནི་སྤྱི་ལོ་༡༧༦༩ ལོར་ཧྥ་རན་སིའི་ཁོའུ་ཀི་ན་ཐིས་ 
ཐོག་མའི་རླངས་འཁོར་གསར་དུ་བསྐྲུན་ནས་ཚོད་ལྟ་བྱེད་མགོ་བརྩམས།

དྲི་བ།༡༥༤. ཕྱི་གླིང་བའི་རང་མོས་སྙན་ངག་གསར་བཏོད་པ་སུ་ཡིན། 
ལན། རང་མོས་སྙན་ངག་ནི་དུས་རབས ་༡༩ བའི་ནང་དུ་ཨ་མེ་རི་ཀའི་དམངས་ 
གཙོ་སྙན་ངག་པ་ཧེ་ཐུ་མན་༡༨༡༩ལོ་ནས་༡༨༩༢ གྱིས་སྙན་ངག་བཞི་བརྒྱ་ང་གཅིག་
གིས་གྲུབ་པའི་རྩྭ་ལོ་ཕྱོགས་བསྒྲིགས་ཞེས་པའི་དཔེ་ཆ་བསྐྲུན་ཏེ་གསར་བཏོད་བྱས་
པ་ཡིན།




དྲི་བ།༡༥༥. ད་ལྟ་འཛམ་གླིང་ན་སྤྱོད་བཞིན་པའི་ཨང་ཀི་འདི་ཐོག་མར་རྒྱལ་ཁབ་ 
གང་ནས་དར།
ལན། ད་ལྟའི་རྒྱུག་ཆེ་བའི་གྲངས་ཀ་འབྲི་ཚུལ་གྱི་ཨང་ཀི 0123456789 འདི་ནི་ 
རྒྱ་གར་གྱི་ཚན་རིག་པ་པཱ་ཀི་ཏས་གསར་བསྐྲུན་བྱས་ཤིང་དུས་རབས ༨ པའི་ནང་ 
རིམ་གྱིས་ཡོ་རོབ་སོགས་རྒྱལ་ཁབ་ཡོངས་ལ་དར་བ་ཞིག་ཡིན། བོད་ཀྱི་ཨང་ཀི་ ཡང་
དེར་བརྟེན་གསར་བཟོ་བྱས་པ་ཞིག་ཡིན།

དྲི་བ།༡༥༦. དུས་རབས་ཉེར་གཅིག་པའི་སྤྱི་ཚོགས་ལ་དགོས་གལ་ཆེ་བའི་གློག་རྡུལ་ 
རྩིས་འཁོར་དུས་ནམ་ཞིག་ལ་གསར་བཏོད་བྱས།
ལན། དེ་ནི་སྤྱི་ལོ་༡༩༤༦ ལོ་ནས་༡༩༥༦ ལོའི་བར་དུ་ཨ་རིའི་པེན་ཞི་ཧྥ་ནེ་ཡ་ 
སློབ་གྲྭ་ཆེན་མོས་འཛམ་གླིང་གི་རྩིས་འཁོར་ཨང་དང་པོ་གསར་བཏོད་བྱས།

དྲི་བ།༡༥༧. བོད་ཀྱི་ཐོག་མ་ལྔ་གང་ཡིན།
ལན། བོད་ཀྱི་ཐོག་མ་ལྔ་ནི། བོད་རྒྱལ་ཐོག་མ་གཉའ་ཁྲི་བཙན་པོ། བོད་



མཁར་ཐོག་མ་ཡུམ་བུ་བླ་མཁར། བོད་ཡུལ་ཐོག་མ་ཡར་ལུང་ཁོག བོད་ཞིང་ཐོག་ 
མ་ཟོ་དང་ཞིང་། བོད་གྲོང་ཐོག་མ་ཕྱིང་བ་སྟག་རྩེ་བཅས་ནི་བོད་ཡུལ་དར་རྒྱས་ 
བྱུང་བའི་རྨང་གཞི་ཡིན།
དྲི་བ།༡༥༨. བོད་ཆོལ་ཁ་གསུམ་གྱི་ས་མཚམས་གང་ནས་འཇོག 
ལན། བོད་ཆོལ་ཁ་གསུམ་གྱི་ས་མཚམས་ནི་མངའ་རིས་གུང་ཐང་ནས་སོག་ལ་
སྐྱ་བོ་ཡན་ཆད་དབུས་གཙང་ཆོས་ཀྱི་ཆོལ་ཁ། སོག་ལ་སྐྱ་བོ་ནས་རྨ་ཆུའི་ཁུགས་ 
པ་ཡན་ཆད་མདོ་སྟོད་མིའི་ཆོལ་ཁ། རྨ་ཆུའི་ཁུགས་པ་ནས་རྒྱ་ནག་གི་མཆོད་རྟེན་ 
དཀར་པོ་ཡན་ཆད་མདོ་སྨད་རྟའི་ཆོད་ཁ་རུ་གྲགས་སོ། །
དྲི་བ།༡༥༩. བོད་ཀྱི་སའི་རྒྱ་ཁྱོན་ལ་ཇི་ཙམ་ཡོད། 
ལན། བོད་ཀྱི་སའི་རྒྱ་ཁྱོན་ལ་སྤྱི་ལེ་གྲུ་བཞི་མ་ས་ཡ་གཉིས་དང་འབུམ་བཞི་ལྷག་ཡོད་
པར་བཤད་ཡོད།
དྲི་བ།༡༦༠. བོད་ཡུལ་གྱི་ཇོ་ཤཱཀ་རྣམ་གཉིས་གང་ཡིན།
ལན། བོད་ཀྱི་རྟེན་མཆོག་ཇོ་ཤཱཀ་རྣམ་གཉིས་ནི་ཇོ་བོ་ཤཱཀྱ་མུ་ནེ་དང་། ཇོ་བོ་
མི་བསྐྱོད་རྡོ་རྗེ་གཉིས་ཡིན།
དྲི་བ།༡༦༡. བྱང་གི་དགོན་ཆེན་བཞི་གང་ཡིན།
ལན། ཨ་མདོའི་ཡུལ་གྱི་བྱང་གི་དགོན་ཆེན་བཞི་ནི་བྱ་ཁྱུང་དགོན། ཆུ་བཟང་ 
དགོན། དགོན་ལུང་དགོན། གསེར་ཁོག་དགོན་བཅས་ཡིན།



དྲི་བ།༡༦༢. བོད་ཡུལ་གྱི་མཁས་པ་མི་བཞི་གང་དག་ཡིན།
ལན། སློབ་དཔོན་པདྨ་འབྱུང་གནས་དང༌། བི་མ་ལ་མི་ཏྲ། བཻ་རོ་ཙ་ན། 
གནུབས་ནམ་མཁའི་སྙིང་བོ་བཅས་ཡིན།
དྲི་བ།༡༦༣. བོད་ཀྱི་ཟློས་གར་ཆེན་མོ་བརྒྱད་གང་དག་ཡིན།
ལན། བོད་ཀྱི་ལྷ་མོའི་ཟློས་གར་རྣམ་བརྒྱད་དུ་གྲགས་པ་ནི་གྲུབ་ཆེན་ཐང་སྟོང་ 
རྒྱལ་བོས་དུས་རབས ༡༥ པར་སྲོལ་ཕྱེས་པ་ཞིག་ཡིན། དོན་ཡོད་དོན་གྲུབ། གཟུགས་ 
ཀྱི་ཉི་མ། སྣང་ས་འོད་འབུམ། ཨ་ཅེ་རྒྱ་བཟའ། པདྨ་འོད་འབར། འགྲོ་བ་བཟང་མོ། དྲི་ 
མེད་ཀུན་ལྡན། ཆོས་རྒྱལ་ནོར་བཟང་བཅས་བརྒྱད་ཡོད།
དྲི་བ།༡༦༤. བོད་ཀྱི་ཆེས་སྔ་བའི་ལོ་ཙཱ་བ་སུ་ཡིན།
ལན། དེ་ནི་དུས་རབས ༧ པའི་ནང་བྱོན་ཞིང་བོད་ཡིག་གསར་བཏོད་པ་ཐུ་མི་ 
སཾ་བྷོ་ཊ་ཡིན།

དྲི་བ།༡༦༥. བོད་ཀྱི་མཐུན་པ་སྤུན་བཞིའམ་བདེ་སྐྱིད་མཚོན་པའི་སྲོག་ཆགས་བཞི་ 
གང་དག་ཡིན།
ལན། མཐུན་པ་སྤུན་བཞི་ནི་བྱ་གོང་མ་སྲེག་དང༌། རི་བོང༌། སྤྲེའུ། གླང་ཆེན་ 
བཅས་ཡིན།



དྲི་བ།༡༦༦. བོད་ཡིག་དབུ་ཅན་གྱི་མཛེས་པ་བརྒྱད་གང་དག་ཡིན།
ལན། མགོ་རྐང་གཉིས་ཀ་དྲང་ན་མཛེས། །དཔུང་ལག་སྐེ་མཆུ་བསྐོར་ན་ 
མཛེས། །ས་ལ་མགོ་ཅན་ཆེ་ན་མཛེས། །བརྩེགས་ཡིག་མིང་གཞི་ཆུང་ན་མཛེས། །ར་ 
བཏགས་སྟོད་དུ་བཏེགས་ན་མཛེས། །ཡ་བཏགས་སྨད་དུ་དཔྱངས་ན་མཛེས། །ཚེག་ 
རྐང་བར་ཐག་མཉམ་ན་མཛེས། །ཐམས་ཅད་ཆེ་ཆུང་མེད་ན་མཛེས། །
དྲི་བ།༡༦༧. ངག་རྒྱུན་ལ་དར་བའི་བོད་ཀྱི་རུས་ཆེན་བཞི་གང་དག་ཡིན། 
ལན། སྨུག་པོ་ལྡོང་། ཨ་ལྕགས་འབྲི། དམུ་ཚ་སྒ། བསེ་ཆུང་སྦྲ་བཅས་བཞི་ཡིན།
དྲི་བ།༡༦༨. བོད་ཀྱི་ཆེས་སྔ་བའི་ཕོ་བྲང་གང་ཡིན།
ལན། དེ་ནི་བོད་ལྗོངས་ལྷོ་ཁའི་སྣེ་གདོང་རྫོང་གི་ཉེ་འདབས་ཡར་ཀླུང་གི་རི་
ཚོགས་དཀྱིལ་དུ་ཆགས་པའི་ཡུམ་བུ་བླ་མཁར་ཡིན། སྤྱི་ལོ་སྔོན་གྱི་དུས་ཤིག་ཏུ་བོད་ 
རྒྱལ་གཉའ་ཁྲི་བཙན་པོས་གསར་བསྐྲུན་བྱས།

དྲི་བ།༡༦༩. བོད་མི་རིགས་ཐོག་མར་འཕེལ་རྒྱས་བྱུང་བའི་ས་ཆ་གང་ཡིན། 
ལན། ཡར་ཀླུང་གཙང་བོའི་འགྲམ་རྒྱུད་ཡིན། ས་དེར་རྒྱལ་རབས་སོ་བདུན་ 
ཡན་གྱི་སྲིད་དོན་གྱི་ལྟེ་གནས་ཡོད།
དྲི་བ།༡༧༠. གངས་ཏེ་སེའི་རི་རྒྱུད་ཀྱི་མཐོ་ཚད་དང་ཞིང་ཚད་ཇི་འདྲ་ཡིན།



ལན།རི་རྒྱུད་དེ་ནི་ནུབ་སངྒེ་གཙང་བོ་ནས་ཤར་གཞིས་ཀ་རྩེའི་བར་དུ་
བསྲིངས་ཡོད། ཞེང་ལ་སྤྱི་ལེ ་༨༠km དང་མཐོ་ཚད་ལ་མཚོ་ངོས་ནས་སྨ ་༦༠༠༠m 
ལྷག་ཡོད།
དྲི་བ།༡༧༡. དེང་སྐབས་བོད་ཆོལ་ཁ་གསུམ་ལ་ཁྱད་ཆོས་ཀྱི་སྒོ་ནས་མིང་གསར་བ་ 
ཡོད་དམ།
ལན། ཆོལ་ཁ་གསུམ་ལ་མིང་གསར་བ་ཡོད་དེ་དེང་གི་མཁས་པ་ཚོས། དབུས་ 
གཙང་སྲིད་ཀྱི་ཆོལ་ཁ། མདོ་སྟོད་ནོར་གྱི་ཆོལ་ཁ། མདོ་སྨད་ཤེས་རིག་གི་ཆོལ་ཁ་ 
ཟེར་གྱིན་ཡོད།

དྲི་བ།༡༧༢. བོད་ཡུལ་གྱི་མཚོ་ཆེན་བཞི་གང་དག་ཡིན།
ལན། མ་ཕམ་གཡུ་མཚོ། གནམ་མཚོ། སྣུབ་མཚོ། ཁྲི་ཤོར་རྒྱལ་མོ་བཅས་ཡིན།
དྲི་བ།༡༧༣. བོད་ཡུལ་གྱི་རྨ་ཆུའི་རིང་ཚད་ཅི་ཙམ་ཡོད།
ལན། རྨ་ཆུའི་རིང་ཚད་ནི་སྤྱི་ལེ་ ༥༤༦༤km ཡོད།
རྨ་ཆུ། 
དྲི་བ།༡༧༤. བོད་ཡུལ་གྱི་རྨ་ཆེན་གངས་རིའི་མཐོ་ཚད་ཤེས་སམ།
ལན། རྨ་ཆེན་གངས་རིའི་མཐོ་ཚད་ནི་མཚོ་ངོས་ལས་སྨི ་༦༢༨༠m ཙམ་ཡོད།




དྲི་བ།༡༧༥. རྒྱལ་སྤྱིའི་སྟེང་མཚོ་ངོས་ནས་ཆེས་མཐོ་བའི་གནམ་གྲུའི་འབབ་ཚིགས་ 
གང་ཡིན།
ལན། དེ་ནི་བོད་ལྗོངས་ལྷ་སའི་གངས་དཀར་གནམ་གྲུ་ཐང་ཡིན་ལ། མཐོ་ཚད་ 
མཚོ་ངོས་ནས་སྨི་༤༢༧༠mཡོད།
དྲི་བ།༡༧༦. བོད་ཀྱི་རབ་བྱུང་གི་ཐོག་མ་སུ་ཡིན།
ལན། དེ་ནི་དུས་རབས ༨ པའི་ནང་བསམ་ཡས་སུ་མཁན་ཆེན་བྷོ་དྷི་ས་ཏྭ་ལས་ 
རབ་ཏུ་བྱུང་བའི་བོད་ཀྱི་སད་མི་མི་བདུན་ཡིན།
དྲི་བ།༡༧༧. བོད་ཀྱི་སློབ་གྲྭའི་ཐོག་མ་གང་ཡིན།
ལན། དེ་ནི་དུས་རབས ༨ པའི་བོད་རྒྱལ་ཁྲི་སྲོང་ལྡེ་བཙན་གྱིས་བསྐྲུན་པའི་བསམ་ 
ཡས་གཙུག་ལག་ཁང་གི་ཤར་སྨད་དུ་ཡོད་པའི་བརྡ་སྦྱོར་ཚང་མང་གླིང་ཡིན།
དྲི་བ།༡༧༨. བོད་ཀྱི་གྲུབ་མཐའི་ཐོག་མ་གང་ཡིན།
ལན། དུས་རབས་༧ པའི་ནང་དུ་བོད་རྒྱལ་སྲོང་བཙན་སྒམ་པོའི་དུས་སུ་སྔ་ 
འགྱུར་རྙིང་མའི་གྲུབ་མཐའ་བྱུང༌།
དྲི་བ།༡༧༩. བོད་ལ་རྒྱལ་རབས་དུ་ཡོད། 
ལན། བོད་ལ་རྒྱལ་རབས ༤༢ ཡོད།
དྲི་བ།༡༨༠. འཛམ་གླིང་ཐོག་གི་ནང་བསྟན་སློབ་གྲྭ་ཆེ་བ་གང་ཡིན།



ལན། དེ་ནི་དུས་རབས་༢༠ བའི་ལོ་རབས་༨༠ བ་སྟེ ་༡༩༨༠ ལོར་མདོ་སྨད་གསེར་ 
ཐང་དུ་མཁན་ཆེན་འཇིགས་མེད་ཕུན་ཚོགས་ཀྱིས་གསར་དུ་བཏབ་པའི་གསེར་ཐང་
བླ་རུང་ལྔ་རིག་ནང་བསྟན་སློབ་གྲྭ་ཡིན། དེར་རྒྱུན་སྡོད་སློབ་གཉེར་བ་ཁྲི ་༡.༣ ལས་ 
བརྒལ་གྱིན་ཡོད།
བཅོ་ལྔ་པ། རྒྱལ་སྤྱིའི་ཨོ་རྩལ་འགྲན་ཚོགས་སྐོར།
དྲི་བ།༡༨༡. རྒྱལ་སྤྱིའི་ཨོ་རྩལ་འགྲན་ཚོགས་དེ་དུས་རབས་ནམ་ཞིག་ལ་རྒྱལ་ཁབ་ 
གང་ནས་དར།
ལན། དེ་ནི་སྤྱི་ལོ་སྔོན་གྱི་དུས་རབས་༩ པ་ཡས་མས་སུ་ཨོ་རྩལ་འགྲན་ཚོགས་ 
ཐོག་མར་གནའ་བོའི་ཀི་རི་སི་རྒྱལ་ཁབ་ནས་དར་མགོ་བརྩམས། དེའི་རྗེས་རིམ་ 
བཞིན་དར་ཁྱབ་བྱུང་ནས་སྤྱི་ལོ་སྔོན་གྱི་ལོ་༧༧༦ ནས་སྤྱི་ལོ་༣༩༣ ལོའི་བར་ཨོ་རྩལ་ 
འགྲན་ཚོགས་ཐེངས་༢༩༣ ལ་ཚོགས་པར་བཤད། དེའི་རྗེས་རཱོ་མ་བཙན་རྒྱལ་གྱིས་ 
བཙན་འཛུལ་འོག་འཚོགས་མཚམས་གཅོད་དུ་བཅུག་གོ །

དྲི་བ།༡༨༢. དུས་ནམ་ཞིག་ལ་ཨོ་རྩལ་འགྲན་ཚོགས་ཏེ་རྒྱལ་སྤྱིའི་རང་བཞིན་དུ་གྱུར། 
ལན། དེ་ནི་དུས་རབས༡༩ བའི་མཇུག་ཏུ་ཧྥ་རན་སེའི་ཀུའུ་པཎ་ཏན་གྱི་ཐུགས་ 
ཁུར་འོག་ཨོ་རྩལ་འགྲན་ཚོགས་དབུ་མཉེས་པར་མཛད། ༡༨༩༦ ནས་བཟུང་ལོ་བཞི་ 
རེར་ཐེངས་གཅིག་འཚོགས་རྒྱུ་དང༌། ཚོགས་ཡུན་ཉིན་༡༦ ལས་མི་འདའ་བར་ཐག་ 
གཅོད་བྱས། ཐེངས་དང་བོའི་ལུས་རྩལ་ལ་ཞུགས་མཁན་རྒྱལ་ཁབ་༡༠ ཡི་ལུས་རྩལ་



བ་༥༩ ཡོད་པར་བཤད། ༢༠༠༨ལོའི་ཟླ་༨ པར་རྒྱ་ནག་པེ་ཅིན་དུ་ཚོགས་པ་དེ་ནི་ 
སྐབས་༢༩ པ་ཡིན།

དྲི་བ།༡༨༣. ཨོ་རྩལ་འགྲན་ཚོགས་ཀྱི་མཛད་སྒོའི་སྔོན་དུ་དཔལ་འབར་སྒྲོན་པ་དེས་ 
ཅི་ཞིག་མཚོན་ཐུབ།
ལན། དེ་སྤྱིར་གནའ་བོའི་ཀེ་རཱི་སིའི་ཆོས་ལུགས་ཀྱི་བྱེད་ཐབས་ཤིག་ཡིན་ཡང་ 
རྗེས་སུ་ཨོ་རྩལ་འགྲན་ཚོགས་ཀྱི་མཛད་སྒོའི་གྲུབ་ཆ་གལ་ཆེན་ཞིག་ཏུ་གྱུར། དཔལ་ 
འབར་ལག་བརྒྱུད་དེ་ལྗོངས་སྐོར་བྱེད་པ་ནི། སྙིང་སྟོབས་དང༌། ཤེས་བྱ། ཚེ་སྲོག་ 
བཅས་མཚོན་གྱིན་ཡོད།

དྲི་བ།༡༨༤. ཨོ་རྩལ་འགྲན་ཚོགས་ཀྱི་རྟགས་ཨ་ལོང་ལྔ་འབྲེལ་དེའི་མཚོན་དོན་གང་
ཡིན།
ལན། ཁ་དོག་སྔོ་སེར་ནག་ལྗང་དམར་པོ་བཅས་ལས་གྲུབ་པའི་ཨ་ལོང་ལྔ་ 
འབྲེལ་ཀྱི་རྟགས་ནི། ༡༩༢༠ ལོའི་ལུས་རྩལ་འགྲན་ཚོགས་སྐབས་བདུན་པའི་སྟེང་ 
དངོས་སུ་བེད་སྤྱོད་བྱེད་ཐུབ་པ་བྱུང༌།
གླིང་ལྔ་དང་། ཕྱོགས་ཡོངས་ཀྱི་མཐུན་སྒྲིལ་ཟབ་མོ། འདྲ་མཉམ་གཞུང་དྲང་གི་ 
སྙིང་སྟོབས། ཕྱོགས་སོ་སོའི་ལུས་རྩལ་བའི་མཛའ་བཤེས་སྙོམས་རྒྱུ་དང་དྲང་བཞག་ 
བྱེད་རྒྱུ་བཅས་མཚོན་གྱིན་ཡོད།




དྲི་བ།༡༨༥. རྒྱལ་སྤྱིའི་སྟེང་སྤྱི་མཐུན་དུ་རྒྱུག་པའི་ཤོག་དངུལ་གང་ཡིན།
ལན། དེ་ནི་༡༧༩༢ ལོར་གསར་བཟོ་བྱས་པའི་ཨ་རིའི་ཤོག་དངུལ་ཡིན།
དྲི་བ།༡༨༦. འཛམ་གླིང་ཐོག་ཆེས་ཐོག་མར་ཇོ་མོ་གླང་མའི་རི་རྩེར་འཛེག་ཐུབ་ 
མཁན་སུ་ཡིན།
ལན། དེ་ནི་སྤྱི་ལོ་༡༩༥༣་ཟླ་༥་ཚེས་༢༩ ཉིན་དབྱིན་ཇིའི་ཧེ་ལ་ལི་དང་བལ་བོའི་ 
བོད་མི་ཤར་བ་བསྟན་འཛིན་གཉིས་ཡིན། གཞན་ལོ་རྒྱུས་འགའ་ཞིག་ན་རྒྱལ་བ་ 
ཚངས་དབྱངས་རྒྱ་མཚོ་ཡིན་པར་བཤད་ཡང་ཡོད་པ་འདྲ། དེའི་རྗེས་༡༩༧༥ ལོར་ 
བོད་ལྗོངས་འཇོམ་མདའ་ནས་ཡིན་པའི། བོད་ཀྱི་བུད་མེད་ཕན་ཐོག་ཟེར་བ་ཞིག་ཇོ་ 
མོ་གླང་མའི་རི་རྩེར་དངོས་སུ་འཛེག་ཐུབ་པར་གྱུར། དེ་ནས་བཟུང་ཇོ་མོ་གླང་མའི་
རི་རྩེར་འཛེག་མཁན་གྱི་བུད་མེད་ཨང་དང་བོ་ཡིན་པའི་ཟིན་ཐོ་དེ་འཛམ་གླིང་སྟེང་
བཞག་ཡོད་པ་རེད། དེས་ན་ཇོ་མོ་གླང་མའི་རི་རྩེར་འཛེག་མཁན་གྱི་ཕོ་མོ་གཉིས་ཀ་ 
དེ་བོད་མི་ཞིག་ཡིན་པ་བརྗོད་ཐུབ།

དྲི་བ།༡༨༧. འཛམ་གླིང་སྟེང་མི་ནག་བྲན་གཡོག་ཉོ་ཚོང་ལམ་ལུགས་དུས་ནམ་



ཞིག་ལ་དར་བ་ཡིན།
ལན། དེ་ནི་དུས་རབས་༡༦ ནས་༡༩ བར་དར་བ་ཡིན་ལ། ཨ་མེ་རི་ཀ་ལྷོ་མའི་ 
མཚོ་ལམ་གསར་བ་བཏོད་པ་ནས་བཟུང་ནུབ་ཕྱོགས་ཡོ་རོབ་ཀྱི་མི་སེར་སྤེལ་ 
མཁན་ཚོ། གླིང་ཆེན་ཨ་ཧྥེ་རི་ཁ་རུ་སོང་ནས་མི་ནག་འབོར་ཆེན་བཙན་འཕྲོག་ 
བྱས་ཏེ་ཨ་མེ་རི་ཀ་བྱང་མ་རུ་བཙོངས་ནས་ཁེ་སྤོགས་འབོར་ཆེན་བླངས། ལོ་ངོ 
༣༠༠ ~ ༤༠༠རིང་ལ་ཨ་ཧྥེ་རི་ཁའི་མི་ནག་དར་མ་དུང་ཕྱུར ༡ ལྷག་ཇེ་ཉུང་དུ་སོང༌།

དྲི་བ།༡༨༨. འཛམ་གླིང་སྟེང་མི་ནག་བྲན་གཡོག་ཉོ་ཚོང་ལམ་ལུགས་དུས་ནམ་ 
ཞིག་ལ་སུས་མེད་པར་བྱས།
ལན། དེ་ནི་༡༧༧༦ ལོར་སྒེར་ཚུགས་སུ་བུད་པའམ་རང་བཙན་བྱས་པའི་ཨ་མེ་ 
རི་ཀས་༡༨༦༥ ལོར་ལྷོ་ཕྱོགས་ཀྱི་རྗེས་ལུས་བྲན་གཡོག་ལམ་ལུགས་མེད་པར་བཟོས་ 
པ་ཡིན། ཨ་མེ་རི་ཀ་ནི་རང་བཙན་རྒྱལ་ཁབ་བཙུགས་ནས་ད་བར་ལོ་ངོ་ ༢༠༠ ལྷག་ 
ལས་འགོར་མེད།
དྲི་བ།༡༨༩. འཛམ་གླིང་མཉམ་འབྲེལ་རྒྱལ་ཚོགས་དུས་ནམ་ཞིག་ལ་ཚུགས། 
ལན། དེ་ནི་སྤྱི་ལོ་༡༩༤༥ ལོར་ཚུགས། མཉམ་འབྲེལ་རྒྱལ་ཚོགས་ཀྱི་དམིགས་ 
ཡུལ་གཙོ་བོ་ནི་རྒྱལ་སྤྱིའི་ཞི་བདེ་དང་བདེ་འཇགས་སྲུང་སྐྱོབ་བྱེད་པ། རྒྱལ་སྤྱིའི་ 
འདྲ་མཉམ་དང་རང་དོན་རང་ཐག་གཅོད་པའི་རྩ་དོན་དང་འགྲོ་བ་མིའི་ཁེ་དབང་ 
དང་རང་དབང་ལ་བརྩི་བཀུར་སྲུང་སྐྱོབ་བྱེད་པ་དེ་ཡིན་ཞེས་བཤད་ཡོད།




དྲི་བ།༡༩༠. ཆེས་ཐོག་མའི་རྩིས་འཁོར་གྱི་བོངས་ཚད་ག་ཚོད་ཡོད།
ལན། དེའི་བོངས་ཚད་ནི་སྨི་གྲུ་བཞི་མ་༡༥ m་ དང་ལྗིད་ཚད་ལ་ཏུན་ ༣༠t ཡོད་
པ་ཡིན།
དྲི་བ།༡༩༡. དུས་རབས་ཉེར་གཅིག་པའི་འཛམ་གླིང་སྤྱི་ཚོགས་ལ་ཆེས་མཁོ་བ་དེ་ཅི་ 
ཡིན་ནམ།
ལན། དུས་རབས་གསར་བའི་སྤྱི་ཚོགས་ལ་ཆེས་ཞབས་ཞུ་སྒྲུབ་ཐུབ་པ་རྩིས་ 
འཁོར་ཡིན་ལ། འགྲོ་བ་མིའི་རིན་ཐང་དང་སྤུས་ཚད་ནུས་པ་སོགས་ཉམས་པའམ་
མེད་པར་གཏོང་མཁན་ཡང་རྩིས་འཁོར་ཡིན།
དྲི་བ།༡༩༢. འཛམ་གླིང་ནོ་པེ་ཨེར་བྱ་དགའི་རྟགས་མ་དུས་ནམ་དར་བ་དང་དེ་ལ་ 
རྣམ་གྲངས་དྲུག་ཡོད་པ་གང་དག་ཡིན།
ལན། ནོ་པེ་ཨེར་བྱ་དགའ་དེ་རྫས་འགྱུར་རིག་པ། གཟུགས་ཁམས་ཆགས་ཚུལ་ 
གྱི་རིག་པའམ་གསོ་བ་རིག་པ། རྩོམ་རིག་དང་ཞི་བདེའི་བྱ་དགའ། སྐྱེ་དངོས་རིག་པ 
དཔལ་འབྱོར་རིག་པ་བཅས་དྲུག་ལ་དགའ་རྟགས་ཡོད། བྱ་དགའི་རྟགས་མ་དེ་སྤྱི་
ལོ་༡༩༠༥་ཟླ་༡༢ཚེས་༡༠ ལ་སེའུ་ཏེན་རྒྱལ་ཁབ་ནས་སྐུ་ཞབས་ནོ་པེ་ཨེར་གྱིས་དབུ་ 
བཙུགས་པ་ཡིན། དགའ་རྟགས་ལ། གསེར་གྱི་རྟགས་མ་དང་། དཔང་ཡིག དངུལ་ 
སྒོར་བཅས་གསུམ་ཡོད།
ཡ་གླིང་ནས་ཆེས་ཐོག་མར་ནོ་པེ་ཨེར་རྩོམ་ཡིག་གི་བྱ་དགའ་ཐོབ་མཁན་རྒྱ་གར་གྱི་སྙན་



ངག་མཁན་ཐེ་གོར་ཡིན། ༡༨༦༡་ནས་༡༩༤༡ ཁོས་སྙན་ངག་དེབ་ལྔ་བཅུ་ལྷག་བརྩམས་ཡོད།

དྲི་བ།༡༩༣. རྙིང་མའི་ལྟ་བ་ཐོག་མར་སྲོལ་བཏོད་པ་པོ་སུ་ཡིན་ལ་དེ་དུས་རབས་
ནམ་ཞིག་ལ་འཁྲུངས།
ལན། དེ་ནི་རྒྱལ་བོ་ཁྲི་སྲོང་ལྡེ་བཙན་གྱི་དུས་སུ་ཁོང་གིས་སྤྱན་དྲངས་པའི་ 
སངས་རྒྱས་ཤཱཀྱ་ཐུབ་པ་ལས་ལྷག་པའི་ཡོན་ཏན་གསུམ་མངའ་བའི་སློབ་དཔོན་
པདྨ་འབྱུང་གནས་ཡིན་ལ། ཁོང་གིས་རྗེ་འབངས་ཉེར་ལྔ་སོགས་སློབ་མ་མང་བོར་ 
ལུང་ཨ་ནུ་ཡོ་ག བསྐྱེད་པ་མ་ཧཱ་ཡོ་ག རྫོགས་པ་ཆེན་པོ་ཨ་ཏི་ཡོ་ག་སྟེ་ཡོ་ག་རྣམ་
གསུམ་སོགས་སྔགས་ཀྱི་ཆོས་མང་དུ་གསུངས་པ་ནས་བཟུང་གསང་སྔགས་རྙིང་
མའི་གྲུབ་མཐའི་སྲོལ་བཏོད་པ་ཡིན། ཁོང་དུས་རབས་བདུན་པའི་ནང་རྒྱ་གར་ནུབ་
ཕྱོགས་ཨོ་ཊི་ཡཱ་ནའི་དྷ་ན་ཀོ་ཤའི་མཚོའི་པདྨར་བརྫུས་ཏེ་འཁྲུངས། རྙིང་མའི་གྲུབ་ 
མཐའ་ནི་བོད་ཀྱི་གྲུབ་མཐའ་ཡོངས་ཀྱི་ཆེས་ཐོག་མ་ཡིན།
དྲི་བ།༡༩༤. རྙིང་མ་དང་གསར་མའི་ཁྱད་པར་ཇི་ལྟར་འབྱེད།
ལན། དེ་ནི་མདོ་ཕྱོགས་ནས་གསར་རྙིང་གི་ཁྱད་པར་མ་བྱུང་ལ། སྔགས་ 
ཕྱོགས་ནས་པཎྜི་ཏ་སྨྲི་ཏི་ཛྙ་ན་བྱོན་པ་ཡན་ཆོད་དུ་བསྒྱུར་བའི་རྒྱུད་རྣམས་ལ་



གསང་སྔགས་རྙིང་མ་ཞེས་བརྗོད་ལ། དེ་རྗེས་དེ་ཉམས་སུ་ལེན་མཁན་དག་ལ་རྙིང་
མ་པ་ཟེར། མངའ་རིས་ལོ་ཙཱ་བ་རིན་ཆེན་བཟང་པོ་ཡན་ཆོད་དུ་བསྒྱུར་བའི་རྒྱུད་
རྣམས་ལ་གསང་སྔགས་གསར་མ་ཞེས་བརྗོད་པ་དང༌། དེ་ཉམས་སུ་ལེན་པ་ལ་
གསར་མ་པ་ཟེར།
དྲི་བ།༡༩༥. རྙིང་མའི་རབ་བྱུང་བས་རིག་མ་བཞེས་ཆོག་ཟེར་བ་བདེན་ནམ། 
ལན། རྙིང་མའི་རབ་བྱུང་བས་རིག་མ་བཞེས་ཆོག་ཟེར་བའི་གཞུང་ལུགས་
ཤིག་ཡོད་པ་ལྟ་ཅི་ཟེར་སྲོལ་བདེན་པ་ཞིག་ཀྱང་མེད་ཚོད་ཡིན། སྐད་ཆ་དེ་ནི་གྲུབ་ 
མཐའ་ལ་ཟུར་ཟ་བའི་ཚིག་སྐམ་ཞིག་མ་ཡིན་ནམ། རབ་བྱུང་བ་ཡིན་ཕྱིན་གསར་རྙིང་
གི་ཁྱད་པར་མེད་པར་སྲུང་བྱ་འདུལ་བའི་བཅས་ཁྲིམས་གཅིག་པ་ཡིན་པས་ནམ་
ཡང་རིག་མ་བཞེས་ཆོག་པ་མ་ཡིན་ནོ། །འོན་ཀྱང་འཚང་རྒྱ་བའི་ཐབས་ལམ་ལ་ནི་
མདོ་སྔགས་གཉིས་ཀྱི་ལམ་ཡོད། ཚེ་གཅིག་ལུས་གཅིག་གིས་སངས་རྒྱས་པའི་སྔགས་
ལམ་ནས་བཤད་ན་དངོས་གྲུབ་ཀྱི་རྩ་བ་བླ་མ་བསྒྲུབ་པའི་ཐབས་ལ་ཕྱི་ནང་གསང་
གསུམ་ལས་གསང་བ་ལྟར་ན་བསྐྱེད་རིམ་མཐར་ཕྱིན་པའི་སྐྱེས་བུ་ཞིག་གིས་བདེན་
སྟོང་ཐིག་ལེའི་རྫོགས་རིམ་གྱི་ལམ་ནས་དངོས་གྲུབ་ལེན་ཕྱིར་རིག་མ་བཞེས་དགོས་
པའི་ཉེ་ལམ་ཁྱད་པར་བ་ཞིག་ཡོད། ལམ་དེར་ཞུགས་ནས་ཡོན་ཏན་དེ་རྒྱུད་ལྡན་
ཞིག་ཡིན་ན་རིག་མ་མ་བཞེས་ན་སྔགས་ཀྱི་རྩ་ལྟུང་འབྱུང་བས་རིག་མ་ངེས་པར་
བཞེས་དགོས་པར་གསུངས་ཡོད་པ་སོགས་ནི་ཐུན་མིན་གསང་སྔགས་ཀྱི་ལམ་ཁྱད་
པར་བ་ཞིག་ཡིན། འདི་ནི་གསར་རྙིང་དང་གྲུབ་མཐའི་དབྱེ་རྒྱུ་མ་ཡིན་པར་མི་
རང་ངོ་ནས་གསང་བ་སྔགས་ཀྱི་ལམ་ལ་ཞུགས་མིན་ལས་འབྱེད་དགོས་པ་ཡིན་ནོ། །



དྲི་བ།༡༩༦. ཅི་ཞིག་ལ་གླེང་བརྗོད་ཟེར།
ལན། དོན་གནད་གང་རུང་ལ་དམིགས་ཏེ། རང་གི་ལྟ་ཚུལ་བརྗོད་པ་ཞིག་ 
ལྟ་ཚུལ་དེ་གསར་གཏོད་ཡིན་མིན་གྱི་ཁྱད་པར་མེད་པར་སྐད་ཆ་ཞིག་ལྷུག་པར་ 
བརྗོད་པ་དང༌། དོན་གང་ཡང་རུང་བ་བསྐྱར་གླེང༌། སྤྱི་བཤད། ངོ་སྤྲོད། གསལ་ 
བཤད། ནན་བཤད་བྱས་པ་ཞིག་ཡིན།
དྲི་བ།༡༩༧. ཅི་ཞིག་ལ་ཕྲན་དཔྱད་ཟེར།
ལན། འགྲེལ་བ་དང༌། རྩོམ་ཡིག གླུ་ཚིག ཟློས་གར་སོགས་ཀྱི་དོན་ཕྲན་བུའམ་ 
ཆ་ཤས་ཤིག་ལ་རོལ་མྱོང་བྱས་ཚུལ་དང་། ལྟ་ཚུལ་འདོན་པ། འགྲེལ་བཤད། གསལ་ 
བཤད། དོགས་སློང་སོགས་ཀྱི་རང་གི་འདོད་ཚུལ་ཐད་ཀར་བརྗོད་པ་ཞིག་ཡིན།
དྲི་བ།༡༩༨. ཅི་ཞིག་ལ་ལྷུག་རྩོམ་ཟེར།
ལན། དོན་གནད་གང་རུང་ཞིག་རྩལ་འདོན་བྱེད་པ་དང་། དེའི་བྱུང་རིམ་ 
ལ་ཆ་ཚང་དགོས་པའི་ངེས་པ་མེད་པར་མ་ཟད། བརྗོད་བྱ་ཆེ་ཆུང་ལའང་བཀག་རྒྱ་
མེད་པ་ཞིག་ཡིན།
དྲི་བ།༡༩༩. ཅི་ཞིག་ལ་བརྩམས་སྒྲུང་ཟེར།
ལན། མི་སྣ་གཙོ་བོ་ཞིབ་འབྲི་དང༌། སེམས་ཁམས་ཞིབ་འབྲི། མི་སྣ་ཁོར་ 
ཡུག་དང་འཚམས་པའི་ཁ་གསབ་བྱེད་པ། རང་བྱུང་དང་སྤྱི་ཚོགས་ཁོར་ཡུག་འབྲེལ་ 
ཡོད་སྐོར་འཕྱོར་འབྲི། གཏམ་རྒྱུད་དེར་བྱུང་རིམ་གྱི་ལྷུ་ལག་ཆ་ཚང་དགོས་པར་མ་
ཟད་སྔ་གཞུགས་གང་རུང་དུ་ཐག་ཆོད་ཀྱི་རང་བཞིན་ལྡན་དགོས།



དྲི་བ།༢༠༠. ཅི་ཞིག་ལ་དཔྱད་རྩོམ་ཟེར།
ལན། དཔྱད་རྩོམ་ལ་དགག་སྒྲུབ། དོགས་སློང་། དབྱེ་ཞིབ། ལྷག་ཏུ་གསར་ 
གཏོད་ཀྱི་བསམ་བློ་ལྷུག་བརྗོད་དང་གནས་ལུགས་ཀྱི་སྐད་ཆ་ཐད་ཀར་བཤད་
དགོས་པ་དང་། དཔེ་ཀློག་ཕྱོགས་སྟོན་ལ། ནང་དོན་གནད་བསྡུས་དང་། བརྡ་ཆད་ 
གཙོ་བོ། གཞན་གླེང་གཞི་དང་། བར་གྱི་ཁ་བྱང་། ཟུར་ལྟའི་ཡིག་ཆའི་གྲངས་དག་ 
ཀྱང་གསལ་བོར་འགོད་དགོས།
དྲི་བ།༢༠༡. ཅི་ཞིག་ལ་འཕྲིན་ཡིག་ཟེར།
ལན། སྤྱི་ནས་བཤད་ན་བྲི་གཞི་ཤོག་བུ། འབྲི་བྱ་ཡི་གེ ཚིག་གི་བརྗོད་ཚུལ་ 
མི་ནོར་བའི་ཕྱག་རྒྱ། ལྟེབ་ལུགས། རྟེན་བཅས་འགོད་ཚུལ། དམ་རྒྱ་བྱ་ཚུལ་ཏེ་དོན་ 
ཚན་བདུན་གྱི་ཕྱག་ལས་ཚང་དགོས། བརྗོད་ཚུལ་ལ། བསྐུར་ཡུལ་གྱི་ཆེ་བ། འདུད་ 
པའི་ཚིག ཁམས་བདེ་སྟོན་པ། རང་གི་གནས་ཚུལ། སླད་ཆར་དགེ་བའི་ཚིག ཞུ་ 
མཚོན་སྤེལ་བ་བཅས་དོན་ཚན་བདུན་ཚང་བ་ཞིག་དགོས།



གསར་སློབ་དག་ལ་ཉེ་བར་མཁོ་བའི་ཚད་མ་རིག་པའི་ 
དྲིས་ལན་བརྒྱ་བ།
དང་པོ། ཚད་མ་རིག་པའི་ལོ་རྒྱུས་མདོར་བསྡུས། 
སྤྱིར་ཚད་མ་ཞེས་པ་ནི་ཕྱི་གཟུང་བ་ཡུལ་དུ་གྱུར་བའི་དངོས་པོ་སོགས་དོན་ 
གང་མཆིས་པ་དེ་དག ནང་འཛིན་པ་བློས་མངོན་གསུམ་མམ་རྗེས་དཔག་ཚད་མ་ 
གང་གིས་དངོས་སུ་གཞལ་ནས་ནོར་འཁྲུལ་མེད་པར་ངོ་བོ་གཏན་ལ་འབེབས་བྱེད་
ཀྱི་རིག་པ་དེ་ཚད་མ་རིག་པ་ཡིན་ལ། དེ་ནི་བསླུ་བ་མེད་པའམ་མི་བསླུ་བ་སྟེ་རང་ 
གི་རྟོགས་བྱའི་དོན་དངོས་ལ་མ་འཁྲུལ་བ་དང༌། དོན་དངོས་དང་མཐུན་པ་ཞིག་ལ
ཟེར། བསམ་བློ་གང་ཞིག་ཚད་མ་ཡིན་མིན་དེ་ཡང་བསམ་བློ་དེས་ངོས་འཛིན་བྱས་ 
པའི་དོན་དེ་གནས་ཚུལ་དངོས་དང་མཐུན་ཡོད་མེད་ཀྱི་སྒོ་ནས་འཇོག་པ་ཡིན། 
སྤྱིར་བཏང་ཚད་མ་རིག་པ་ཞེས་པ་སྒྲ་ཡངས་པའི་དབང་དུ་བྱས་ཏེ་བཤད་ན་



རྟོག་གེའི་རིག་པ་ལ་ཡང་གོ་ཆོག་ལ། དེ་ནི་གཏན་ཚིགས་སམ་རྟགས་ཀྱི་སྒོ་ནས་
དོན་གཏན་ལ་འབེབས་པས་ན་གཏན་ཚིགས་རིག་པ་ཞེས་བྱའོ། །རྟོག་གེའི་རིག་པ་
ནི་རྒྱ་གར་དུ་སངས་རྒྱས་ཆོས་ལུགས་མ་བྱུང་སྔོན་ནས་དྲང་སྲོང་ལྷའི་བླ་མ་ཞེས་
པས་སྐྱེ་བ་སྔ་ཕྱི་མེད་པར་སྟོན་པའི་བསྟན་བཅོས་ཐོག་མར་བརྩམས་ཤིང་། དེ་
མཚུངས་སུ་དྲང་སྲོང་འཇིག་རྟེན་མིག་ཅེས་པས་ལས་འབྲས་མེད་པར་སྟོན་པའི་
བསྟན་བཅོས་བརྩམས་པ་སོགས་རྟོག་གེའི་བསྟན་བཅོས་མང་དུ་བྱུང་། སངས་རྒྱས་
ཆོས་ལུགས་རྒྱ་གར་དུ་དར་རྗེས་སངས་རྒྱས་ཤཱཀྱ་ཐུབ་པ་ཁོང་ཉིད་ཀྱིས་གསུངས་
པའི་མདོ་སྡེ་མང་པོར་ཚད་མ་གསུམ་གྱི་རྣམ་གཞག་བསྟན་པ་ལྟར། རྗེས་སུ་དགྲ་
བཅོམ་པ་ཆོས་སྐྱོབས་ཀྱིས་དེ་ལ་བརྟེན་ནས་ཚད་མའི་བསྟན་བཅོས་སྨྲ་བའི་སྒྲོན་མེ་
མཛད། དུས་རབས་བདུན་པའི་མགོ་ཙམ་ལ་འཕགས་པ་ཐོགས་མེད་ཀྱི་སྐུ་མཆེད།
འབུམ་སྡེ་གོ་དགུ་བློ་ཐོག་ནས་འཆད་པའི་སློབ་དཔོན་དབྱིག་གཉེན་ལ་སློབ་མ་རང་
ལས་མཁས་པ་བཞི་བྱུང་། འདུལ་བ་རང་ལས་མཁས་པའི་སློབ་མ་ཡོན་ཏན་འོད།
ཕར་ཕྱིན་རང་ལས་མཁས་པའི་སློབ་མ་འཕགས་པ་རྣམ་གྲོལ་སྡེ། མངོན་པ་རང་ 
ལས་མཁས་པའི་སློབ་མ་བློ་གྲོས་བསྟན་པ། ཚད་མ་རང་ལས་མཁས་པའི་སློབ་
མ་ཕྱོགས་ཀྱི་གླང་པོ་སྟེ་རང་མཁས་སློབ་མ་བཞིའི་ནང་ཚན་ཚད་མ་ལ་མཁས་ 
པ། སློབ་དཔོན་ཕྱོགས་ཀྱི་གླང་པོས་ཐོག་མར་དམིགས་པ་བརྟག་པ་སོགས་བསྟན་
བཅོས་ཐོར་བུ་བརྒྱ་རྩ་བརྒྱད་མཛད་ཅིང༌། དེའི་རྗེས་ཕྱོགས་ཀྱི་གླང་པོ་ཕུག་ཅེས་ 
པའི་བྲག་ཕུག་ཏུ་བཞུགས་ནས། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་ང 
བདེ་གཤེགས་སྐྱོབས་ལ་ཕྱག་འཚལ་ནས། །ཚད་མར་སྒྲུབ་ཕྱིར་རང་གི་གཞུང་ཀུན་ 
ལས། ། བཏུས་ཏེ་སྣ་ཚོགས་འཐོར་རྣམས་འདིར་གཅིག་བྱ། །ཞེས་པའི་མཆོད་བརྗོད་



སོགས་མཛད་སྐབས། མུ་སྟེགས་ཐུབ་སྦྱིན་ནག་པོ་སོགས་ཀྱི་ཕྲག་དོག་གིས་རྩོད་པའི་
ཀླན་ཀ་འཛུགས་པ་དག་སུན་ཕྱུང་ཞིང་ཕམ་པར་བྱས་ཏེ། རང་གིས་སྔར་མཛད་
པའི་བསྟན་བཅོས་དེ་དག་གི་བརྗོད་དོན་རྣམས་ཕྱོགས་གཅིག་ཏུ་བསྡུས་པའི་ 
བསྟན་བཅོས་ཚད་མ་ཀུན་བཏུས་སམ་ཚད་མ་མདོ་ཞེས་གྲགས་པ་འདི་ཉིད་མཛད། 
འདི་ལ་ལེའུ་དྲུག་སྟེ། མངོན་གསུམ་ལེའུ། རང་དོན་རྗེས་དཔག་གི་ལེའུ། གཞན་དོན་ 
རྗེས་དཔག་གི་ལེའུ། དཔེ་དང་དཔེ་ལྟར་སྣང་བརྟག་པའི་ལེའུ། གཞན་སེལ་བརྟག་ 
པའི་ལེའུ། ལྟག་ཆོད་བརྟག་པའི་ལེའུ་བཅས་དྲུག་ཡོད། སློབ་དཔོན་ཕྱོགས་གླང་སྐུ་ 
གཤེགས་རྗེས་སློབ་དཔོན་ཆོས་ཀྱི་གྲགས་པས་སློབ་དཔོན་དབང་ཕྱུག་སྡེའི་དྲུང་དུ་ 
ཚད་མ་ཀུན་བཏུས་ཚར་གསུམ་གསན་ནས་སློབ་དཔོན་གྱི་བཀས་གནང་བ་ཐོབ་པ་ 
ལྟར་ཚད་མ་སྡེ་བདུན་བརྩམས། ཚད་མ་སྡེ་བདུན་ནི། གཙོ་བོ་ལུས་ལྟ་བུའི་བསྟན་ 
བཅོས་གསུམ། རྒྱས་རྣམ་འགྲེལ། འབྲིང་རྣམ་ངེས། བསྡུས་རིགས་ཐིགས། འཕྲོས་པ་ 
ཡན་ལག་ལྟ་བུའི་བསྟན་བཅོས་བཞི། རང་དོན་ལེའུ་ལས་འཕྲོས་པ་གཏན་ཚིག་
ཐིགས་པ། ལྟག་ཆོད་ཀྱི་འབྲེལ་བ་གཏན་ལ་འབེབས་པ་འབྲེལ་བ་བརྟག་པ། གཞན་ 
དོན་ལེའུ་ལས་འཕྲོས་པ་རྒྱུད་གཞན་གྲུབ་པ་དང་རྩོད་པའི་རིགས་པ་གཉིས་བཅས་ 
བརྩམས། དེ་དག་གི་ནང་ནས་ཚད་མ་རྣམ་འགྲེལ་ལ་ལེའུ་བཞི་སྟེ། རང་དོན་དང་ 
ཚད་གྲུབ། མངོན་གསུམ་དང་གཞན་དོན་ལེའུ་བཅས་སོ། །རྣམ་ངེས་ལ་ལེའུ་གསུམ། 
མངོན་གསུམ་དང་རང་དོན་ལེའུ། གཞན་དོན་བཅས་ཡོད། དེའི་རྗེས་སློབ་དཔོན་ 
ལྷ་དབང་དང་། བློ་ཤཱཀྱ་བློ། སློབ་དཔོན་ཆོས་མཆོག་སོགས་ཀྱིས་ཚད་མའི་འགྲེལ་བ་ 
མང་དུ་མཛད། ཚད་མའི་བསྟན་བཅོས་དེ་དག་བོད་དུ་དར་བའི་དུས་ནི། ལོ་རྒྱུས་ལ་ 
ལར། དུས་རབས་དགུ་པའི་ནང་ཐོག་མར་རྒྱལ་པོ་ཁྲི་སྲོང་ལྡེ་བཙན་གྱི་དུས་སུ་བོད་



ཀྱི་ལོ་ཙཱ་བ་རྨ་དགེ་བའི་བློ་གྲོས་ཀྱིས་ཚད་མ་རྣམ་འགྲེལ་ཐོག་མར་བསྒྱུར། ལོ་ཙཱ་བ་ 
སྐ་ཅོག་ཞང་གསུམ་སོགས་ཀྱིས་ཀྱང་ཚད་གཞུང་མང་དུ་བསྒྱུར་ཀྱང་འཆད་ཉན་
གྱི་སྲོལ་ཆེར་མ་དར། དེ་ནས་དུས་རབས་བཅུ་པའི་ལོ་རབས་བདུན་ཅུ་པ་སྟེ་སྤྱི་ལོ་
དགུ་བརྒྱ་དང་བདུན་ཅུ་ལ་བསླེབས་པ་ན། བླ་ཆེན་དགོངས་པ་རབ་གསལ་དང་ལྷ་
བླ་མ་ཡེ་ཤེས་འོད་སོགས་ཀྱིས་དབུས་གཙང་དང་མདོ་སྨད་ནས་བསྟན་པ་ཕྱི་དར་
གྱི་བསྟན་པའི་མེ་རོ་གསོས། དེའི་རྗེས་དུས་རབས་བཅུ་གཅིག་པའི་མཇུག་ཏུ་རྔོག་
ལོ་ཙཱ་བ་བློ་ལྡན་ཤེས་རབ་ཀྱིས་ཚད་མ་སྡེ་བདུན་བོད་སྐད་དུ་བསྒྱུར་ཅིང་ཚད་མ་
རྣམ་འགྲེལ་བཤད་མཛད་པའི་རྣམ་ངེས་དཀའ་འགྲེལ་ཊཱིཀ་ཆེན་སོགས་དང༌། རྔོག་
ལེགས་པའི་ཤེས་རབ་ཀྱིས་རབ་བྱུང་དང་པོའི་ཆུ་གླང ༡༠༧༣ ལོར་གསང་ཕུ་ནེའུ་
ཐོག་དགོན་པ་བཏབ་སྟེ་མཚན་ཉིད་ཀྱི་བཤད་གྲྭ་བཙུགས་ནས་འཆད་ཉན་རྒྱ་ཆེར་ 
སྤེལ། དེའི་དབོན་པོ་བློ་ལྡན་ཤེས་རབ་རྒྱ་བལ་སོགས་སུ་མངགས་ཏེ་ལོ་བཅུ་བདུན་ 
ཙམ་གྱི་རིང་ལ་རིག་གཞུང་མང་དུ་བསླབས་ཤིང་ཚད་མ་རིག་པ་ལ་ཤིན་ཏུ་མཁས་
པར་གྱུར། དེའི་རྗེས་༡༠༩༢ ལོར་རྔོག་བློ་ལྡན་ཤེས་རབ་བོད་དུ་ཕེབས་རྗེས་ཁོང་
གསང་ཕུའི་བཤད་གྲྭ་རུ་བཞུགས་ནས་ཁོང་གིས་ཚད་མའི་བཤད་གྲྭ་གསར་འཛུགས་ 
དང་། ཚད་མ་རྣམ་ངེས་སོགས་ཀྱི་འཆད་ཉན་གྱི་སྲོལ་གསར་དུ་དར་བ་ནས་བཟུང་
ཚད་མ་རིག་པའི་འཆད་ཉན་ཤིན་ཏུ་དར་རྒྱས་སུ་གྱུར། དེས་ན་བསྡུས་གྲྭའི་རིགས་
ལམ་འདི་ཉིད་ཐོག་མར་སྲོལ་འབྱེད་པ་པོ་རྔོག་བློ་ལྡན་ཤེས་རབ་ཀྱི་བུ་སློབ་སྨྲ་བའི་
དབང་ཕྱུག་ཆ་པ་ཆོས་ཀྱི་སེངྒེ་ཡིན་ལ། ཁོང་དུས་རབས་བཅུ་གཉིས་པའི་ནང་དུ་ 
གསང་ཕུའི་མཁན་ཐོག་དྲུག་པར་བཞུགས་ནས། གདན་སའི་སློབ་གཉེར་མཛད་པ་
དང༌། ཚད་མ་རིག་པའི་གཞུང་རྣམས་ཀྱི་ཉིང་བཅུད་བསྡུས་པའི་བསྡུས་གྲྭ་ཆུང་



འབྲིང་ཆེ་གསུམ་སོགས་གསར་རྩོམ་མཛད་པ་ནས་བཟུང་རྟགས་གསལ་རྩོད་ག གཞི་
གསུམ་དང་སྦྱར་ཏེ། རིགས་ལུང་པའམ་སྔ་རྒོལ་དང༌། ཕྱི་རྒོལ་དམ་བཅའ་བ་སོགས་
ཕྱེས་ཏེ་ཕན་ཚུན་རྩོད་པའི་རིགས་ལམ་འདི་ཉིད་ཆེས་ཆེར་དར་རྒྱས་སུ་གྱུར། ཁོང་
གིས་ཚད་མ་ཡིད་ཀྱི་མུན་སེལ་སོགས་གཞུང་མང་དུ་བརྩམས། དེ་ནས་དུས་རབས་
བཅུ་གཉིས་པའི་སྨད་ནས་ས་སྐྱ་པཎ་ཆེན་དང་མཁས་པ་ཆེན་པོ་གཡག་རོང་པ། རྗེ་
ཙོང་ཁ་པ། རྒྱལ་ཚབ་དར་མ་རིན་ཆེན་དང༌། མཁས་གྲུབ་དགེ་ལེགས་དཔལ་བཟང༌།
ཀུན་མཁྱེན་མི་ཕམ་རྒྱ་མཚོ་སོགས་ས་དགེ་རྙིང་གསུམ་གྱི་མཁས་པ་མང་པོས་ཚད་
གཞུང་མང་དུ་བརྩམས་ཤིང་འཆད་ཉན་རྒྱ་ཆེར་དར།
དེ་ནས་བོད་ཡུལ་མདོ་དབུས་གཙང་གསུམ་སོགས་སུ་མཁས་པ་མང་པོས་ཚད་
མའི་འཆད་ཉན་རྒྱ་ཆེར་སྤེལ་བ་དང་མཁས་པ་སོ་སོས་མཛད་པའི་ཚད་གཞུང་ཡང་
ཆེས་མང་པོ་ཞིག་དར་རྒྱས་སུ་གྱུར་པ་འདི་ག་ལགས་སོ། །སྤྱིར་ཚད་མ་རིག་པའི་
གཞུང་ལུགས་ཇི་ལྟར་དར་ཚུལ་གྱི་སྐོར་དང་བོད་དུ་ཚད་མ་རིག་པ་དར་ཚུལ་གྱི་ 
སྐོར་མདོར་བསྡུས་ཙམ་བཀོད་པའོ། །

དྲི་བ།༡. སངས་རྒྱས་བཅོམ་ལྡན་འདས་ཀྱིས་ཚད་མ་རིག་པ་སྡེ་སྣོད་གང་དག་ཏུ་ 
བསྟན་ཡོད།
ལན། དཔེར་ན། ཆོས་བཅུ་པའི་མདོ་ལས། དུ་བ་ལས་ནི་མེར་ཤེས་དང༌། །ཆུ་སྐྱུར་ 
ལས་ནི་ཆུར་ཤེས་ལྟར། །བྱང་ཆུབ་སེམས་དཔའ་བློ་ལྡན་གྱི། །རིགས་ནི་ཚད་མ་དག་ 
ལས་ཤེས། །ཞེས་པས་འབྲས་རྟགས་དང་། གང་ཅུང་ཟད་སྐྱེ་བའི་བདག་ཉིད་ཅན་ 
དེ་དག་ནི་འགག་པའི་ཆོས་ཅན་ནོ། །ཞེས་པས་རང་བཞིན་གྱི་རྟགས་དང་། མདོ་སྡེ་



དཀོན་མཆོག་བརྩེགས་པ་ལས། ངའམ་ང་དང་འདྲ་བས་ཆོས་དང་གང་ཟག་གི་ཚོད་
བཟུང་བར་བྱ་ཡི་ཞེས་པས་སྣང་རུང་མ་དམིགས་པའི་རྟགས་དང་། གང་ཟག་གིས་ 
གང་ཟག་དང་ཆོས་ཀྱི་ཚད་བཟུང་བར་མི་བྱའོ་ཞེས་པས་མི་སྣང་བ་མ་དམིགས་ 
པའི་རྟགས་བསྟན་པ་སོགས་སངས་རྒྱས་ཀྱིས་གསུངས་བའི་སྡེ་སྣོད་གང་མང་ཞིག་ 
ཏུ་ཚད་མའི་རིག་པ་བསྟན་ཡོད་དོ། །
དྲི་བ།༢. ནང་པའི་ཚད་མའི་བསྟན་བཅོས་ཀྱི་ཐོག་མ་སུས་གསུངས། 
ལན། སློབ་དཔོན་དབྱིག་གཉེན་གྱི་རྩོད་པ་གྲུབ་པ་དང་། དགྲ་བཅོམ་པ་ཆོས་ 
སྐྱོབས་ཀྱིས་ཚད་མའི་བསྟན་བཅོས་སྨྲ་བའི་སྒྲོན་མེ་མཛད་པ་སོགས་ཐོག་མ་ཡིན།
དྲི་བ།༣. ནང་པའི་ཚད་མ་རིག་པའི་ཤིང་རྟའི་སྲོལ་འབྱེད་སུ་ཡིན།
ལན། སློབ་དཔོན་དབྱུག་གཉེན་གྱི་རང་མཁས་སློབ་མ་བཞི་ལས་ཚད་མ་རང་ 
ལས་མཁས་པ་སློབ་དཔོན་ཕྱོགས་ཀྱི་གླང་པོས་གཏན་ཚིགས་རིགས་པའི་གནད་ 
རྣམས་ཕྱོགས་གཅིག་ཏུ་བསྡུས་པ་ཚད་མ་ཀུན་བཏུས་སམ་ཚད་མ་མདོ་ལེའུ་དྲུག་
གི་བདག་ཉིད་ཅན་ཞིག་མཛད་པ་དེ་ཡིན།
༤༽དྲི་བ། དཔལ་ལྡན་ཆོས་ཀྱི་གྲགས་པས་མཛད་པའི་ཚད་མ་སྡེ་བདུན་གང་དག་ཡིན། 
དེ་སུའི་དགོངས་འགྲེལ་ཡིན།
ལན། རྒྱས་རྣམ་འགྲེལ། འབྲིང་རྣམ་ངེས། བསྡུས་རིགས་ཐིགས་གསུམ་སྟེ། གཙོ་བོ་ 
ལུས་ལྟ་བུའི་བསྟན་བཅོས་གསུམ་དང༌། གཏན་ཚིགས་ཐིགས་པ། རྩོད་པའི་རིགས་ 
པ། འབྲེལ་བ་བརྟག་པ། རྒྱུད་གཞན་སྒྲུབ་པ་སྟེ་འཕྲོས་པ་ཡན་ལག་ལྟ་བུའི་བསྟན་
བཅོས་བཞི་བཅས་བདུན་ལ་ཚད་མ་སྡེ་བདུན་ཟེར། དེ་ཕྱོགས་ཀྱི་གླང་པོས་མཛད་ 
པའི་ཚད་མ་ཀུན་བཏུས་ཀྱི་དགོངས་འགྲེལ་ཡིན།



དྲི་བ།༥. ཕྱོགས་གླང་དང་ཆོས་གྲགས་གཉིས་དུས་རབས་ནམ་ཞིག་ལ་འཁྲུངས། 
ལན། དེབ་ཐེར་དཀར་པོ་ལས་སློབ་དཔོན་ཕྱོགས་གླང་བོད་རྒྱལ་སྲོང་བཙན་
དང་དུས་མཉམ་པར་གསུངས་པ་ལྟར་ན། དུས་རབས་བདུན་པའི་སྟོད་དུ་འཁྲུངས་ 
བར་མངོན་ཏེ། སྲོང་བཙན་༦༡༧ ལ་འཁྲུངས། རྒྱའི་ལོ་རྒྱུས་སུ་ཕྱོགས་གླང་༤༤༥ ནས 
༥༢༠ བར་ཙམ་ལ་འཁྲུངས་བར་བཤད་པ་དང༌། ཆོས་གྲགས་༦༢༠ ནས་༦༨༠ བར་ལ་ 
འཁྲུངས་བར་བཤད་ཅེས་གསུངས་པའང་ཡོད།
དྲི་བ། བོད་འདིར་ཚད་མ་རིག་པ་དུས་ནམ་ཞིག་ལ་བསྒྱུར་བ་དང་ནམ་འཆད་
ཉན་དར།
ལན། ལོ་རྒྱུས་འགའ་ཞིག་ན། རྒྱལ་པོ་ཁྲི་སྲོང་ལྡེ་བཙན་གྱི་དུས་སུ་བོད་ཀྱི་ལོ་
ཙཱ་བ་རྨ་དགེ་བའི་བློ་གྲོས་ཀྱིས་ཚད་མ་རྣམ་འགྲེལ་ཐོག་མར་བསྒྱུར་བར་བཤད། 
ཡོངས་གྲགས་སུ་ལོ་ཙཱ་བ་སྐ་ཅོག་ཞང་གསུམ་གྱིས་ཚད་གཞུང་མང་དུ་བསྒྱུར་ནའང་
འཆད་ཉན་གྱི་སྲོལ་ཆེར་དར་མ་ཐུབ། དེའི་རྗེས་བསྟན་པ་ཕྱི་དར་གྱི་སྐབས་སུ། སྤྱི་ 
ལ་༡༠༧༣ ལོར་རྔོག་ལེགས་པའི་ཤེས་རབ་ཀྱིས་གསང་ཕུ་ནེའུ་ཐོག་དགོན་པ་བཏབ་ 
ནས་བཤད་གྲྭ་གསར་འཛུགས་མཛད། དེའི་རྗེས་༡༠༩༢ ལོར་རྔོག་བློ་ལྡན་ཤེས་རབ་ 
བོད་དུ་ཕེབས་ནས་གསང་ཕུའི་མཁན་པོར་བཞུགས་རྗེས། གཙོ་བོ་ཚད་མ་རིག་པའི་ 
བཤད་གྲྭ་གསར་བཟོ་བྱས་ཏེ་ཚད་མའི་འཆད་ཉན་ཤིན་ཏུ་དར་རྒྱས་སུ་གྱུར། 
དྲི་བ།༧. བོད་རང་གི་བསྡུས་གྲྭའི་སྲོལ་ཐོག་མར་བཏོད་མཁན་སུ་ཡིན།
ལན། དེ་ནི་༡༡༠༩ ལ་འཁྲུངས་པའི་ཆ་པ་ཆོས་ཀྱི་སེངྒེས་མདོ་སྡེ་བའི་རིག་པའི་ 
འགྲོས་དང་སྦྱར་ནས་ཚད་མ་རིག་པ་རྣམས་ཕྱོགས་སུ་བསྡུས་པའི་བསྡུས་གྲྭའི་ 
སྲོལ་བཏོད་ཅིང་ཚད་གཞུང་ཡིད་ཀྱི་མུན་སེལ་སོགས་བསྡུས་གཞུང་མང་དུ་མཛད།



རྟགས་གསལ་རྩོད་གཞི་གསུམ་དང་སྦྱར་ནས་རྒོལ་སྔ་རྒོལ་དཔང་པོ་སོགས་ཀྱི་རྩོད་
པའི་རིགས་ལམ་ཐོག་མར་འདི་ནས་དར།
དྲི་བ།༨. ཆ་པ་ཆོས་ཀྱི་སེངྒེ་སློབ་མ་རིག་པའི་སེང་ཆེན་བརྒྱད་གང་དག་ཡིན། 
ལན། དེ་ནི་གཙང་ནག་པ་བརྩོན་འགྲུས་སེངྒེ། དར་བག་སྨྲ་བའི་སེངྒེ། བྲུ་ཤ་ 
བསོད་ནམས་སེངྒེ། རྨ་བྱ་རྩོད་པའི་སེངྒེ། རྩེགས་དབང་ཕྱུག་སེངྒེ། ཉང་བྲན་ཆོས་ཀྱི་ 
སེངྒེ། འདན་མ་དཀོན་མཆོག་སེངྒེ། གཉལ་པ་ཡོན་ཏན་སེངྒེ་བཅས་སོ། །
དྲི་བ།༩. བོད་རང་གི་མཁས་པས་བརྩམས་པའི་ཚད་གཞུང་ཐོག་མ་གང་ཡིན། 
ལན། དེ་ནི་རྔོག་བློ་ལྡན་ཤེས་རབ་ཀྱིས་མཛད་པའི་རྣམ་ངེས་ཊཱིཀ་ཆེན་ཡིན། 
དྲི་བ།༡༠. ཅི་ཞིག་ལ་ཚད་མ་རིག་པ་ཟེར།
ལན། གཟུང་བ་ཡུལ་དུ་གྱུར་པའི་དངོས་ཡོད་སོགས་དོན་གང་དང་གང་མཆིས་ 
པ་དེ་དག འཛིན་པ་བློས་མངོན་སུམ་མམ་རྗེས་དཔག་ཚད་མས་ཡོངས་སུ་གཞལ་ 
ནས་ནོར་འཁྲུལ་མེད་པར་ངོ་བོ་གཏན་ལ་འབེབ་བྱེད་ཀྱི་རིག་པ་ཁྱད་པར་བ་ཞིག་
ལ་ཟེར།
དྲི་བ།༡༡. ཚད་མ་རིག་པ་སྦྱངས་བའི་དགོས་པ་གང་དག་ཡོད།
ལན། རྒྱལ་ཚབ་རིན་པོ་ཆེས། ཚད་མར་གྱུར་པའི་སྟོན་དང་བསྟན་པ་མཆོག ། 
དངོས་པོའི་སྟོབས་ཤུགས་རིགས་པས་སྒྲུབ་པའི་ཚུལ། །གསུང་རབ་རྒྱ་མཚོར་ལྟ་བའི་ 
མིག་གཅིག་པུ། ། ཚད་མ་ཞེས་གསུངས་པ་ལྟར། སྟོན་དང་བསྟན་པ་ཚད་མར་རྟོགས་ 
ནས་རྣམ་པ་ཐམས་ཅད་མཁྱེན་པའི་གོ་འཕང་དོན་དུ་གཉེར་བ་དང༌། རིག་གཞུང་ 
ཡང་དག་པར་མ་རྟོགས་པ་ཕྱིན་ཅི་ལོག་རྣམས་ཚར་གཅོད་པའི་ཕྱིར་དང་། གསུང་
རབ་རྒྱ་མཚོ་ལྟ་བུ་ལ་རིག་པའི་བརྡར་ཤ་ཆོད་ཅིང༌། ཕྱིའི་དངོས་པོ་དང་ནང་སེམས་



ཀྱི་རང་བཞིན་སོགས་རིག་པའི་རྩལ་གྱིས་ཇི་བཞིན་རྟོགས་ཐུབ་པ་དེ་དགོས་པ་ཡིན།
དྲི་བ།༡༢. ཚད་མ་རིག་པའི་བརྗོད་བྱ་གཙོ་བོ་གང་དག་ཡིན།
ལན། ཚད་མ་རིགས་སྒོ་ལས། མངོན་གསུམ་དང་ནི་རྗེས་སུ་དཔག ། ལྟར་སྣང་ 
བཅས་པ་བདག་རིག་ཕྱིར། །སྒྲུབ་པ་དང་ནི་སུན་འབྱིན་དང༌། །ལྟར་སྣང་བཅས་པ་ 
གཞན་རྟོགས་ཕྱིར། །ཞེས་གསུངས་པ་ལྟར། །རྟོག་གེའི་ཚིགས་དོན་བརྒྱད་པོ་ དེ་དག་
ཡིན།
དྲི་བ།༡༣. ནང་རིག་པའི་བསྟན་བཅོས་དང་ཚད་མ་རིག་པའི་བསྟན་བཅོས་ཡིན་ 
མིན་ལ་མུ་བཞི་ཡོད་དམ།
ལན། ནང་རིག་པའི་བསྟན་བཅོས་ཡིན་ལ་ཚད་མའི་བསྟན་བཅོས་མ་ཡིན་པ། 
འདུལ་བ་མདོ་ལྟ་བུ། ཚད་མའི་བསྟན་བཅོས་ཡིན་ལ་ནང་རིག་པའི་བསྟན་བཅོས་ 
མ་ཡིན་པ། བྲམ་ཟེ་རྐང་མིག་གིས་བྱས་པའི་རྟོག་གེའི་ཚིག་དོན་བཅུ་དྲུག་སྟོན་པའི་ 
གཞུང་ལྟ་བུ། གཉིས་ཀ་ཡིན་པ། ཚད་མ་སྡེ་བདུན་ལྟ་བུ། གཉིས་ཀ་མ་ཡིན་པ། གསོ་ 
དཔྱད་ཀྱི་གཞུང་ལྟ་བུ་སྟེ་མུ་བཞི་ཡོད།
དྲི་བ།༡༤. སྔ་རྒོལ་དང་ཕྱི་རྒོལ་དཔང་པོ་གསུམ་གང་དག་ཡིན།
ལན། རང་གི་དམ་བཅའ་དེར་སྒྲུབ་བྱེད་འགོད་པར་ཁས་ལེན་པ་སྔ་རྒོལ། དེ་ལ་
སུན་འབྱིན་བརྗོད་པར་ཁས་ལེན་པ་ཕྱི་རྒོལ། རྒོལ་ཕྱི་རྒོལ་གཉིས་ཀྱིས་རྩོད་པ་བྱེད་ 
ཚེ་རྒྱལ་ཕམ་ཤན་འབྱེད་པ་ལ་དཔང་པོ་ཟེར། རྒོལ་ཕྱི་རྒོལ་གཉིས་དེ་ལས་ལྡོག་སྟེ་གོ་
བའང་ཡོད།
དྲི་བ།༡༥. ཅི་ཞིག་ལ་རྩོད་གཞི་ཆོས་ཅན་ཟེར།
ལན། དེ་སྒྲུབ་ཀྱི་རྩོད་གཞིར་བཟུང་བ་རྩོད་གཞི་ཆོས་ཅན་གྱི་མཚན་ཉིད། ཡོད་



མེད་གང་རུང་ཡིན་ན་རྩོད་གཞིར་བཟུང་རུང་བས་ཁྱབ། དཔེར་ན། བུམ་པ་ཆོས་ 
ཅན། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར་ལྟ་བུའི་ཐལ་འགྱུར་ལ་ ་མཚོན་ 
ན། བུམ་པ་ཆོས་ཅན་ཞེས་བུམ་པ་རྩོད་གཞི་པའི་གཞི་རུ་བཟུང་བ་དེ་ལ་གོ་དགོས། 
དེས་ན་ཆོས་ཅན་དང་། རྩོད་གཞི། དཔག་གཞི། ཤེས་འདོད་ཆོས་ཅན་རྣམས་དོན་ 
གཅིག་ཡིན་ནོ། །
དྲི་བ།༡༦. ཅི་ཞིག་ལ་གསལ་བ་ཟེར།
ལན། དེ་སྒྲུབ་ཀྱི་བསྒྲུབ་བྱའི་ཆོས་སུ་བཟུང་བ་བསྒྲུབ་བྱའི་ཆོས་ཀྱི་མཚན་ཉིད། 
དཔེར་ན་བུམ་པ་ཆོས་ཅན། མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར་ལྟ་བུའི་ 
ཐལ་འགྱུར་ལ་མཚོན་ན། མི་རྟག་པ་ཡིན་པར་ཐལ་ཞེས་པའི་མི་རྟག་པ་ཡིན་པ་དེ་ 
ཡིན། ཐལ་ནི་མི་རྟག་པ་ཡིན་པར་འགྱུར་ཞེས་པའམ། མི་རྟག་པ་ཡིན་དགོས་པར་ 
འགྱུར་ཅེས་པའི་དོན་དུ་གོ་དགོས། དེས་ན་སྒྲུབ་ཆོས་དང་། གསལ་བ་དོན་གཅིག་གོ ། 
དྲི་བ།༡༧. ཅི་ཞིག་ལ་རྟགས་ཟེར།
ལན། རྟགས་སུ་བཀོད་པ་རྟགས་ཀྱི་མཚན་ཉིད། གཞི་གྲུབ་མ་གྲུབ་གང་རུང་ 
ཡིན་ན་རྟགས་སུ་འགོད་རུང་བས་ཁྱབ། དཔེར་ན། བུམ་པ་ཆོས་ཅན། མི་རྟག་ཡིན་ 
པར་ཐལ། བྱས་པ་ཡིན་པའི་ཕྱིར། ལྟ་བུའི་ཐལ་འགྱུར་གྱི་བྱས་ཡིན་པའི་ཕྱིར་ཞེས་ 
པའི་བྱས་པ་ཡིན་པ་དེ་ཡིན། ཕྱིར་ནི་བྱས་པ་ཡིན་པའི་སྟབས་ཀྱིས་སམ་ཡིན་པའི་ 
རྒྱུ་མཚན་གྱིས་ཞེས་པའི་དོན་དུ་གོ་དགོས། དེས་ན་རྟགས་དང་། གཏན་ཚིགས། རྒྱུ་ 
མཚན་རྣམས་དོན་གཅིག་གོ།
དྲི་བ།༡༨. གང་འདྲ་ཞིག་ལ་རྟགས་གསལ་རྩོད་གཞི་གསུམ་ཚང་བའི་ཐལ་འགྱུར་ཟེར། 
ལན། དཔེར་ན། བུམ་པ་ཆོས་ཅན། མི་རྟག་པ་ཡིན་པར་ཐལ། བྱས་པ་ཡིན་པའི་



ཕྱིར། ལྟ་བུ་འདི་ལ་མཚོན་ན། བུམ་པ་རྩོད་པའི་གཞིར་བཟུང་ནས། བུམ་པ་དེ་མི་ 
རྟག་པ་ཡིན་དགོས་ཏེ། རྒྱུ་མཚན་རྒྱུ་རྐྱེན་གང་ཞིག་གིས་བྱས་པའམ་གྲུབ་པ་ཡིན་ 
པའི་སྟབས་ཀྱིས་སོ་ཞེས་རིམ་བཞིན། དང་པོ་བུམ་པ་ཆོས་ཅན་ཞེས་རྩོད་གཞིར་
བཞག གཉིས་པ་མི་རྟག་པ་ཡིན་པར་ཐལ་ཞེས་གསལ་བ་བཀོད། གསུམ་པ་བྱས་ 
པའི་ཕྱིར་ཞེས་རྒྱུ་མཚན་བརྗོད་དེ་བཤད་པ་ཞིག་ལ་རྟགས་གསལ་རྩོད་གཞི་གསུམ་
ག་ཚང་བའི་ཐལ་འགྱུར་ཟེར།
དྲི་བ།༡༩. ཅི་ཞིག་ལ་ཐལ་འགྱུར་དང་ངག་སྦྱོར་ཟེར།
ལན། ཐལ་ངག་ཏུ་བཀོད་པ་ཐལ་འགྱུར་གྱི་མཚན་ཉིད། དེ་ཡང་ཚད་མ་མདོ་ 
ལས། ཐལ་འགྱུར་ཕྱོགས་ཆོས་ཅན་མིན་ཕྱིར། །ཁས་བླངས་སྔོན་དུ་སོང་བ་ལས། །དེ་ 
བཞིན་རྟགས་དང་དམ་བཅའ་ཡིས། །སྐྱོན་བརྗོད་སུན་འབྱིན་དུ་ཤེས་བྱ། །ཞེས་པ་ 
ལྟར། དཔེར་ན། བུམ་པ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར། 
ཞེས་པ་ལྟ་བུ་སྟེ། ཕ་རོལ་བོས་བུམ་པ་རྟག་པ་ཡིན་པར་ཁས་བླངས་པ་ལ། ཕྱི་རྒོལ་ 
གྱིས་འོ་ན་བུམ་པ་བྱས་པ་མ་ཡིན་པར་ཐལ་བར་འགྱུར་དགོས་ཏེ་ཞེས་སུན་འབྱིན་
འཕངས་བའི་ངག་ལྟ་བུ་ལ་ཐལ་འགྱུར་ཟེར། དེས་ན་ཐལ་འགྱུར་དང་སུན་འབྱིན་ 
དོན་གཅིག ངག་སྦྱོར་དང་ཐལ་འགྱུར་མི་འདྲ། བུམ་པ་ཆོས་ཅན། དངོས་པོ་ཡིན་ཏེ། 
དོན་བྱེད་ནུས་པ་ཡིན་པའི་ཕྱིར། ལྟ་བུ་ལ་ངག་སྦྱོར་ཟེར།
དྲི་བ།༢༠. དམ་བཅའ་བའི་ལན་འདེབས་ཚུལ་ལ་ཅི་ཡོད།
ལན། ཚད་མ་རིགས་གཏེར་ལས། དེས་ན་མཁས་པས་ཐལ་འགྱུར་ལན། །རྣམ་པར་ 
ཐར་བའི་སྒོ་བཞིས་གདབ། །ལན་གྱིས་བཟློག་པར་མི་ནུས་ན། །དེ་ཡི་རྗེས་འབྲང་དམ་ 
པའི་ལུགས། །ཞེས་གསུངས་པ་ལྟར་ཡོངས་གྲགས་ལ། འདོད་ལན་དང་། རྟགས་མ་གྲུབ།



ཁྱབ་པ་མེད་པ་དང་། ཁྱབ་པ་འགལ་བ་སྟེ་རྣམ་པ་བཞིར་གསུངས་སོ། ། 
དྲི་བ།༢༡. ཅི་ཞིག་ལ་འདོད་ལན་འདེབས་ཟེར།
ལན། རྩོད་གཞི་གསལ་བར་སྦྱར་ནས་འདོད་ལན་འདེབས། དཔེར་ན། སྒྲ་ཆོས་ 
ཅན། ཡོད་པ་ཡིན་པར་ཐལ། དངོས་པོ་ཡིན་པའི་ཕྱིར་ལྟ་བུ་ལ་འདོད་ལན་འདེབས་ 
ན། སྒྲ་དེ་ཡོད་པ་ཞིག་ཡིན་ན་ཐལ་འགྱུར་འདི་ལ་འདོད་ལན་ཐེབས་ཏེ། རྩོད་གཞི་ 
སྒྲ་དེ་གསལ་བ་ཡོད་པ་ལ་སྦྱར་ནས། སྒྲ་ཡོད་པ་ཡིན་པ་འདོད་ཟེར་དགོས། རང་
གིས་དེ་ལྟར་ཡིན་པར་ཁས་ལེན་པའམ་དེ་ལྟར་ཡིན་པ་འདོད་པའི་དོན། རྩོད་གཞི་
དེ་གསལ་བ་ཡིན་མིན་ལ་འདང་རྒྱག་དགོས་སོ། །འདོད་དང་འདོད་ཐོག་ཅེས་པ་
དོན་གཅིག་ཡིན།
༢༢༽ ཅི་ཞིག་ལ་རྟགས་མ་གྲུབ་ཟེར།
མི་ 
ལན། རྩོད་གཞི་རྟགས་དང་སྦྱར་ནས་མ་གྲུབ་རྩི། །དཔེར་ན། སྒྲ་ཆོས་ཅན། 
རྟག་པར་ཐལ། མ་བྱས་པ་ཡིན་པའི་ཕྱིར། ལྟ་བུའི་རྩོད་གཞི་སྒྲའི་སྟེང་དུ་རྟགས་མ་ 
བྱས་པ་གྲུབ་མིན་དང་ཡིན་མིན་ལ་འདང་རྒྱག་དགོས་པས། མ་བྱས་པའི་ཕྱིར་ཞེས་ 
པའི་རྟགས་དེ་རྩོད་གཞི་སྒྲའི་སྟེང་དུ་མི་གྲུབ་པས། འདི་ལ་རྟགས་མ་གྲུབ་ཟེར་ 
དགོས་ཏེ། རྩོད་གཞི་སྒྲ་དེ་རྟགས་མ་བྱས་པ་ལ་སྦྱར་ནས། སྒྲ་མ་བྱས་པ་ཡིན་པ་ 
རྟགས་མ་གྲུབ་ཟེར་དགོས། དེས་ན་སྒྲ་དེ་མ་བྱས་པ་མིན་ཞེས་པའི་དོན་ནོ། ། 
༢༣༽ དྲི་པ། ཅི་ཞིག་ལ་ཁྱབ་པ་མ་བྱུང་ཟེར།
མི་
ལན། རྟགས་དེ་གསལ་བར་སྦྱར་ནས་མ་ཁྱབ་རྩི། །དཔེར་ན། སྒྲ་ཆོས་ཅན། 
རྟག་པར་ཐལཡོད་པ་ཡིན་པའི་ཕྱིར། ལྟ་བུ་ལ་རྟགས་ཡོད་པ་ཡིན་ན་གསལ་བ་ 
མི་རྟག་པ་ཡིན་པའི་ངེས་པ་མེད་པས། རྟགས་ཡོད་པ་ཡིན་པ་དེ་གསལ་བ་མི་



རྟག་པ་ལ་སྦྱར་ནས། ཡོད་པ་ཡིན་ན་མི་རྟག་པ་ཡིན་པས་མ་ཁྱབ་ཟེར་དགོས་ 
ལྟ་བུའོ། །རྟགས་གང་བཀོད་པ་དེ་གསལ་བ་དེ་ཡིན་པས་ངེས་པ་ཡོད་མེད་དེ་ཁྱབ་ 
མ་ཁྱབ་ལ་འདང་རྒྱག་དགོས། དེས་ན་མ་ཁྱབ་དང་། ཁྱབ་པ་མ་བྱུང་། ཁྱབ་པ་མ་ 
གྲུབ་རྣམས་དོན་གཅིག་ཡིན།
དྲི་བ།༢༤. ཅི་ཞིག་ལ་འགལ་ཁྱབ་ཟེར།
ལན། རྟགས་དང་གསལ་བ་སྦྱར་ནས་འགལ་ཁྱབ་རྩི། །དཔེར་ན། སྒྲ་ཆོས་ཅན། 
མི་མི་རྟག་པར་ཐལ། མ་བྱས་པའི་ཕྱིར་ལྟ་བུ་ལ། གང་རྟགས་མ་བྱས་པ་དེ་ཡིན་ན་ 
གསལ་བ་མི་རྟག་པ་མ་ཡིན་པས་ཁྱབ་པ་ཡོད་པ་ཞིག་ལ་གོ་དགོས། རྟགས་མ་བྱས་
པ་དེ་གསལ་བ་མི་རྟག་པ་ལ་སྦྱར་ནས། མ་བྱས་པ་ཡིན་ན་མི་རྟག་པ་ཡིན་པ་འགལ་ 
ཁྱབ་ཡིན་ཟེར་དགོས། རྟགས་གང་དང་གང་ཡིན་ན་གསལ་བ་དེ་མ་ཡིན་པས་ཁྱབ་ 
པ་ཅན་ཞིག་ལ་འདང་རྒྱག་དགོས། དེས་ན་འགལ་ཁྱབ་དང་། ཁྱབ་ལོག་དང་དོན་ 
གཅིག་ཡིན།
དྲི་བ།༢༥. ཅི་ཞིག་ལ་ཅིའི་ཕྱིར་ཟེར།
ལན། དེ་ནི་རྒྱུ་མཚན་འདྲི་བའི་ཚིག་ཙམ་ཡིན་ལ། དཔེར་ན། སྒྲ་ཆོས་ཅན། རྟག་ 
པ་ཡིན་པར་ཐལ་ཞེས་རྩོད་གཞི་དང་གསལ་བ་གཉིས་ལྡན་གྱི་ཐལ་འགྱུར་ལ་འདོད་ 
ལན་མི་ཐེབས་ན། ཅིའི་ཕྱིར་ཞེས་རྒྱུ་མཚན་ཤོད་ལྟ་བུ་ལ་ཅིའི་ཕྱིར་ཞེས་བརྗོད་ཆོག 
དཔེར་ན། མི་རྟག་པར་ཐལ་ལྟ་བུ་ལ་ཅིའི་ཕྱིར་ཟེར་ཆོག་པ་ལྟ་བུའོ། ། 
དྲི་བ།༢༦. རྟགས་ཁས་ཞེས་པའི་དོན་ཅི་ཡིན།
ལན། དམ་བཅའ་བས་ཆོས་ཅན་དུང་དཀར་པོའི་ཁ་དོག་དེ་ཁ་དོག་ཡིན་པར་ 
ཁས་བླངས། ཁ་དོག་ཡིན་ན་དམར་པོ་ཡིན་པས་ཁྱབ་པའང་ཁས་བླངས་པ་ལ།



རྟགས་གསལ་བས་སུན་འབྱིན་རྗོད་ཚེ། ཆོས་དུང་དཀར་པོའི་ཁ་དོག་ཆོས་ཅན། 
དམར་པོ་ཡིན་པར་ཐལ། ཁ་དོག་ཡིན་པའི་ཕྱིར། རྟགས་ཁས་ཞེས་རྩོད་གཞི་ཆོས་ 
དུང་དཀར་པོའི་ཁ་དོག་དེ་རྟགས་ཁ་དོག་ཡིན་པ་ཁྱོད་ཀྱིས་སྔར་ནས་ཁས་བླངས་
ཟིན་ཏོ་ཞེས་པའི་དོན་དུ་གོ་དགོས།
དྲི་བ།༢༧. ཁྱབ་པ་ཁས་ཞེས་པའི་དོན་ཅི་ཡིན།
ལན། གཞལ་བྱ་ཡིན་ན་འདུས་བྱས་ཡིན་པས་ཁྱབ་ཅེ་ན། འགོག་བདེན་ཆོས་ཅན། 
འདུས་བྱས་ཡིན་པར་ཐལ། གཞལ་བྱ་ཡིན་པའི་ཕྱིར། ཁྱབ་པ་ཁས་ཞེས་རྟགས་གཞལ་ 
བྱ་ཡིན་ན་གསལ་བ་འདུས་བྱས་ཡིན་པས་ཁྱབ་ཅེས་ཁྱོད་ཀྱིས་ཁས་བླངས་ཟིན་ཏོ་
ཞེས་པའི་དོན་ལ་གོ་དགོས།
དྲི་བ།༢༨. ཁྱབ་པ་འབུད་ཅེས་པའི་དོན་ཅི་ཡིན།
ལན། དཔེར་ན། སྔར་ཤེས་བྱ་ཡིན་ན་རྟག་པ་ཡིན་པས་ཁྱབ་ཅེས་ཁས་བླངས་ 
ནས། ཕྱིས་ཁས་ལེན་དེ་དངོས་སུ་དོར་བའམ་ཡང་ན་ངང་ངམ་ཤུགས་ཀྱིས་ཁས་ 
ལེན་དེ་དོར་ནས། ཤེས་བྱ་ཡིན་ན་རྟག་པ་ཡིན་པས་མ་ཁྱབ་པར་ཁས་བླངས་པ་ལྟ་ 
བུ་ལ་ཁྱབ་པ་འབུད་ཅེས་རང་གི་ཤེས་བྱ་ཡིན་ན་རྟག་པ་ཡིན་ཞེས་པའི་དམ་བཅའ་
དང་འགལ་བར་གྱུར་བ་ཞིག་ལ་གོ་དགོས། སྐབས་འགར་དམ་བཅའ་འབུད་དང་ 
དམ་བཅའ་ཚ་སོགས་ཀྱང་ཟེར།
དྲི་བ།༢༩. འཁོར་གསུམ་ཞེས་པའི་དོན་ཅི་ཡིན།
ལན། རྟགས་དེ་ཡིན་ན་གསལ་བ་དེ་ཡིན་པས་ཁྱབ་པ་ཁས་བླངས། གསལ་བ་དེ་ 
མིན་ན་རྟགས་དེ་མིན་པས་ཁྱབ་པ་ཁས་བླངས། རྩོད་གཞི་དེ་རྟགས་དེ་ཡིན་ཡང་
གསལ་བ་དེ་མིན་པར་ཁས་བླངས་པ་བཅས་ཁས་ལེན་འགལ་བ་གསུམ་ཚང་བ་ལ་



འཁོར་གསུམ་སྐོར་ཟེར་བ་དང༌། རྟགས་དང་གསལ་བ་རྩོད་གཞི་གསུམ་གའི་སྟེང་
ནས་ཁྱེད་རང་མགོ་འཁོར་འདུག་པའམ་དོན་གོ་བར་མི་འདུག་ཅེས་པའི་དོན་ཡིན་
ཞེས་གསུངས་པ་ལྟར་རོ། །
དྲི་བ།༣༠. ཅི་ཞིག་ལ་ཡོད་པ་ཟེར་བ་དང་དེ་དང་དོན་གཅིག་པ་གང་དག་ཡོད། 
ལན། ཚད་མས་དམིགས་པ་ཡོད་པའི་མཚན་ཉིད། ཚད་མ་ཞེས་པ་ནི་ཡུལ་ཚུལ་ 
བཞིན་རྟོགས་པའི་བློ་མ་ནོར་བ་ཞིག་ལ་ཟེར། དེས་ན་ཡོད་པ་ཡིན་ན་བློ་ཚད་མ་ 
ཞིག་གིས་རྟོགས་བྱ་ཡིན་པའམ་བློས་ཤེས་རྒྱུ་ཡོད་པ་ཞིག་ལ་གོ་དགོས། ཡོད་པ། གཞི་ 
གྲུབ། གཞལ་བྱ། དམིགས་པ། ཡུལ། ཤེས་བྱ། ཆོས་རྣམས་དོན་གཅིག་ཡིན།
དྲི་བ།༣༡. ཤེས་བྱ། ཡོད་པ། གཞི་གྲུབ། གཞལ་བྱ། དམིགས་པ། ཡུལ། ཤེས་བྱ། ཆོས་ 
རྣམས་ལ་རེ་རེ་ནས་མཚན་ཉིད་ཡོད་དམ།
ལན། བློའི་ཡུལ་དུ་བྱ་རུང་བ་ཤེས་བྱའི་མཚན་ཉིད། ཚད་མས་དམིགས་པ་ཡོད་ 
པའི་མཚན་ཉིད། ཚད་མས་གྲུབ་པ་གཞི་གྲུབ་ཀྱི་མཚན་ཉིད། ཚད་མས་རྟོགས་པར་བྱ་ 
བ་གཞལ་བྱའི་མཚན་ཉིད།ཚད་མས་སྒྲོ་འདོགས་གཅོད་པར་བྱ་བའི་གཞི་དམིགས་
པའི་མཚན་ཉིད། བློས་རིག་པར་བྱ་བ་ཡུལ་གྱི་མཚན་ཉིད། རང་གི་ངོ་བོ་འཛིན་པ་ 
ཆོས་ཀྱི་མཚན་ཉིད། འདི་དག་ལ་དོན་གཅིག་ཁྱབ་པ་སྒོ་བརྒྱད་ངེས་པའི་ཕྱིར། 
དྲི་བ།༣༢. དོན་གཅིག་ཁྱབ་པ་སྒོ་བརྒྱད་ཅེས་པ་ཇི་ལྟར་བརྩི།
ལན། དཔེར་ན། ཤེས་བྱ་དང་ཡོད་པ་གཉིས་ཕན་ཚུན་ཡིན་ཁྱབ་མཉམ་ཡིན་པ་ 
ལྟར། དེ་གཉིས་ལ་སྦྱར་ན། ཤེས་བྱ་ཡིན་ན་ཡོད་པ་ཡིན་པས་ཁྱབ། ཤེས་བྱ་མིན་ན་ 
ཡོད་པ་མིན་པས་ཁྱབ། ཤེས་བྱ་ཡོད་ན་ཡོད་པ་ཡོད་པས་ཁྱབ། ཤེས་བྱ་མེད་ན་ཡོད་ 
པ་མེད་པས་ཁྱབ་པ་སྟེ་ཤེས་བྱའི་ཕྱོགས་ནས་ཁྱབ་པ་སྒོ་བཞི་དང་། ཡོད་པ་ཡིན་ན་



ཤེས་བྱ་ཡིན་པས་ཁྱབ། ཡོད་པ་མིན་ན་ཤེས་བྱ་མིན་པས་ཁྱབ། ཡོད་པ་ཡོད་ན་ཤེས་
བྱ་ཡོད་པས་ཁྱབ། ཡོད་པ་མེད་ན་ཤེས་བྱ་མེད་པས་ཁྱབ་པ་སྟེ་ཡོད་པའི་ཕྱོགས་ 
ནས་ཁྱབ་པ་སྒོ་བཞི་སྟེ་བརྒྱད་དོ། །
དྲི་བ།༣༣. ཚད་མས་གྲུབ་པ་གཞི་གྲུབ་ཀྱི་མཚན་ཉིད་ཅེས་པའི་དོན་ཅི་ཡིན། 
ལན། དཔེར་ན། བློ་ཚད་མས་ཆོས་གང་དང་གང་ཡོད་པའམ་མེད་པ་ཡིན་ཞེས་ 
བརྟགས་ནས་ཆོས་གང་ཞིག་ཡོད་པར་གྲུབ་པའམ་ཚད་མས་གྲུབ་རྒྱུ་ཡོད་པ་ཞིག་
ལ་གཞི་གྲུབ་ཡིན་ཞེས་བརྗོད་ཆོག
དྲི་བ།༣༤. ཅི་ཞིག་ལ་མེད་པ་ཟེར།
ལན། ཚད་མས་མ་དམིགས་པ་མེད་པའི་མཚན་ཉིད། གང་ཚད་མས་མ་དམིགས་ 
ན་མེད་པས་ཁྱབ་སྟེ། དཔེར་ན་རི་བོང་གི་རྭ་ཚད་མས་ཀྱང་མ་དམིགས་དོན་དུའང་ 
མེད་པ་ཡིན་པ་བཞིན་ནོ། །ཚད་མས་མ་དམིགས་པ། མེད་པ། གཞི་མ་གྲུབ་པ། ཤེས་ 
བྱ་མ་ཡིན་པ་སོགས་དོན་གཅིག་ཡིན།
༼ ༣༥༽ དྲི་བ། ཤེས་བྱ་ལ་དབྱེ་ན་དངོས་པོ་དང་དངོས་མེད་གཉིས་ལས་ཅི་ཞིག་ལ་དངོས་
པོ་ཟེར།
ལན། དོན་བྱེད་ནུས་པ་དངོས་པོའི་མཚན་ཉིད། མཚན་གཞི། བུམ་པ་དང་ 
གཟུགས་ལྟ་བུ། དོན་བྱེད་ནུས་པ་དེ་གཙོ་བོ་དངོས་པོ་རང་རང་གིས་རང་འབྲས་ 
བསྐྱེད་པའི་དོན་བྱེད་ནུས་པ་ཞིག་ཡིན་ན་དངོས་པོ་ཡིན་ཞེས་པ་ལྟ་བུ་ལ་གོ་དགོས། 
དངོས་པོ། མི་རྟག་པ། འདུས་བྱས། རང་མཚན། ཕུང་པོ་རྣམས་དོན་གཅིག་ཡིན། 
དྲི་བ།༣༦. དངོས་པོ་ལ་དབྱེ་ན་བེམ་ཤེས་ལྡན་མིན་འདུ་བྱེད་གསུམ་ལས་ཅི་ཞིག་ལ་ 
བེམ་པོ་ཟེར།


ལན། རྡུལ་དུ་གྲུབ་པ་བེམ་པོའི་མཚན་ཉིད། རྡུལ་དུ་གྲུབ་པ་ཞེས་པ་རང་ཉིད་ 
རྡུལ་རྫས་ཀྱིས་གྲུབ་པའམ་རང་ཉིད་རྡུལ་རྫས་ཡིན་པ་ལ་གོ་དགོས། རྡུལ་རྫས་ཀྱིས་ 
གྲུབ་པ་ཞེས་པའང་དངོས་པོ་རང་ཉིད་རྡུལ་རྫས་བརྒྱད་འདུས་ཀྱིས་གྲུབ་པ་ཞིག་
ལ་ཟེར། རྡུལ་རྫས་བརྒྱད་ནི། ས་རྡུལ། ཆུ་རྡུལ། མེ་རྡུལ། རླུང་གི་རྡུལ་བཞི་དང༌། 
གཟུགས་རྡུལ། དྲི་རྡུལ། རོ་རྡུལ། རེག་བྱའི་རྡུལ་བཞི་སྟེ་བརྒྱད་དོ། །མཚན་གཞི། བུམ་ 
པ། རྡུལ་ཕྲ་རབ་ལྟ་བུ། མདོ་སྡེ་བའི་ལུགས་ལྟར་ན་གཟུགས་དང་བེམ་པོ་དོན་གཅིག
དེ་ལ་དབྱེ་ན་གཟུགས་སྒྲ་དྲི་རོ་རེག་བྱའི་སྐྱེ་མཆེད་དེ་ལྔ་ཡོད།
དྲི་བ།༣༧. ཕྱིའི་གཟུགས་དང་ནང་གི་གཟུགས་གང་དག་ཡིན།
ལན། ཕྱིའི་གཟུགས། གཟུགས་སྒྲ་དྲི་རོ་རེག་བྱའི་སྐྱེ་མཆེད་དང་ལྔ་ཡོད། ནང་ 
གཟུགས། མིག་རྣ་སྣ་ལྕེ་ལུས་ཀྱི་དབང་པོ་སྟེ་ལྔ་ཡོད། 
དྲི་བ།༣༨. ཅི་ཞིག་ལ་ཤེས་པ་ཟེར།
ལན། གསལ་ཞིང་རིག་པ་ཤེས་པའི་མཚན་ཉིད། ཤེས་པ་རང་གི་ངོར་སྣང་ཞིང་ 
གསལ་བས་ན་གསལ་བའམ་ཤེས་པ་ཟེར། བློ་དང་། རིག་པ། ཤེས་པ་རྣམས་དོན་ 
གཅིག དེ་ལ་དབྱེ་ན་མིག་ཤེས་དང༌། རྣ་ཤེས། སྣ་ཤེས། ལྕེ་ཤེས། ལུས་ཤེས། ཡིད་ཤེས་ 
ཏེ་དྲུག་ཡོད།
དྲི་བ།༣༩. ཤེས་པ་ལས་སེམས་སེམས་བྱུང་གཉིས་སུ་དབྱེ་བ་ལས་ཅི་ཞིག་ལ་སེམས་ཟེར། 
ལན། རང་ཡུལ་དུ་གྱུར་བའི་དོན་གྱི་ངོ་བོ་རང་སྟོབས་ཀྱིས་རིག་པའི་བློ་སེམས་ 
ཀྱི་མཚན་ཉིད། མཚན་གཞི། ཀྭ་འཛིན་མིག་ཤེས་དང་བུམ་འཛིན་རྟོགས་པ་ལྟ་བུ། 
སེམས་ནི་རང་གི་ཡུལ་ཤེས་བྱ་ཡིན་མིན་གང་ཡིན་ཡང་། རང་ཡུལ་དེ་ལ་དོན་གྱི་ངོ་
བོ་དང་ཁྱད་པར་གཉིས་ལས། དོན་གྱི་ངོ་བོ་དེ་བློ་གཞན་ལ་མ་ལྟོས་པར་རང་སྟོབས་



ཀྱིས་མཐོང་བའི་རིག་པ་ཞིག་ལ་ཟེར། དེ་ལ་དབྱེ་ན་མིག་གི་རྣམ་ཤེས་དང་། རྣ་བའི་ 
རྣམ་ཤེས། སྣའི་རྣམ་ཤེས། ལྕེའི་རྣམ་ཤེས། ལུས་ཀྱི་རྣམ་ཤེས། ཡིད་ཀྱི་རྣམ་ཤེས་བཅས་ 
དྲུག་ཡོད། སེམས་དང་། ཡིད་དང་། རྣམ་ཤེས། གཙོ་སེམས་རྣམས་དོན་གཅིག་གོ ། 
དྲི་བ།༤༠. ཅི་ཞིག་ལ་སེམས་བྱུང་ཟེར།
ལན། རང་ཡུལ་དུ་གྱུར་བའི་དོན་གྱི་ཁྱད་པར་རང་སྟོབས་ཀྱིས་རིག་པའི་བློ་ 
སེམས་བྱུང་གི་མཚན་ཉིད། མཚན་གཞི། ཀ་བའི་ཤར་ཕྱོགས་འཛིན་པའི་མིག་ཤེས་ 
དང་བུམ་པའི་ལྟོ་བ་འཛིན་པའི་རྟོགས་པ་ལྟ་བུ། སེམས་བྱུང་རྣམས་ནི་རང་གི་ 
ཡུལ་ཤེས་བྱ་ཡིན་མིན་གང་ཡིན་ཡང་། རང་ཡུལ་དེ་ལ་དོན་གྱི་ངོ་བོ་དང་ཁྱད་
པར་གཉིས་ལས་དོན་གྱི་ཁྱད་པར་དེ་བློ་གཞན་ལ་མ་ལྟོས་པར་རང་སྟོབས་ཀྱིས་ 
མཐོང་བའི་རིག་པ་ཞིག་ལ་ཟེར། དེ་ལ་དབྱེ་ན། ཀུན་འགྲོ་ལྔ། ཡུལ་ངེས་ལྔ། རྩ་ཉོན་ 
དྲུག ཉེ་ཉོན་ཉི་ཤུ དགེ་བ་བཅུ་གཅིག གཞན་འགྱུར་བཞི་སྟེ་ང་གཅིག་ཡོད། སེམས་ 
བྱུང་རྣམས་རང་འཁོར་དུ་འགྲོ་ཡུལ་གྱི་གཙོ་སེམས་ཡོད་པས་ན་འཁོར་སེམས་ཞེས་ 
བརྗོད་པ་ཡིན། སེམས་བྱུང་དང་འཁོར་སེམས། སེམས་ཀྱི་རྗེས་སུ་འཇུག་པའི་བློ་ 
རྣམས་དོན་གཅིག་གོ །
དྲི་བ།༤༡. ཅི་ཞིག་ལ་ལྡན་མིན་འདུ་བྱེད་ཟེར།
ལན། བེམ་ཤེས་གང་ཡང་མ་ཡིན་པའི་འདུས་བྱས་ལྡན་མིན་འདུ་བྱེད་ཀྱི་མཚན་ 
ཉིད། མཚན་གཞི། བུམ་པ་སྐྱེ་བ། འཇིག་པ། གནས་པ། རྒ་བ། གང་ཟག་དང་ལོ་ཟླ་བ། 
སྔ་དྲོ་ཕྱི་དྲོ། འགོག་པའི་སྙོམས་འཇུག་སོགས་བེམ་ཤེས་གང་ཡང་མ་ཡིན་ཞིང་། བེམ་ 
ཤེས་གང་རུང་གི་གནས་སྐབས་ལ་བཏགས་པའི་འདུས་བྱས་ཐམས་ཅད་ལྡན་མིན་
འདུ་བྱེད་དུ་འདུའོ། །



དྲི་བ།༤༢. བུམ་པའི་སྐྱེ་བ་དང་གང་ཟག་སྔ་དྲོ་རྣམས་ལྡན་མིན་འདུ་བྱེད་ཇི་ལྟར་ཡིན། 
ལན། བུམ་པའི་སྐྱེ་བ་ལྡན་མིན་འདུ་བྱེད་ཡིན་ཏེ། བློ་ངོར་བུམ་པ་དེ་སྔར་མེད་ 
གསར་དུ་སྐྱེ་བའི་ཆ་དེ་ལ་བུམ་པའི་སྐྱེ་བ་ཞེས་བཏགས་པས་དེ་ལྡན་མིན་འདུ་བྱེད་ 
ཡིན་ཞིང་། དེ་ནི་རྡུལ་དུ་གྲུབ་པའི་བུམ་པ་དེ་ཉིད་ཀྱང་མ་ཡིན། བློ་ངོར་སྣང་བ་ 
དེ་སྣང་བ་ལྟར་གྲུབ་པས་ན་བུམ་པའི་སྐྱེ་བ་དེ་རྟོག་ངོར་ཤར་ཙམ་གྱིས་ཟད་པ་མ་
ཡིན་པར་བུམ་པའི་སྟེང་དུ་གྲུབ་ཅིང༌། བུམ་པ་སྐྱེད་བྱེད་ཀྱི་རྒྱུ་ལས་བྱུང་པ་ལྟར་
གྲུབ་པས་འདུས་བྱས་ཤིག་ཀྱང་ཡིན་ཕྱིར་དེ་ལ་ལྡན་མིན་འདུ་བྱེད་ཅེས་བརྗོད་པ་
ཡིན། དེ་བཞིན་གང་ཟག་ལྡན་མིན་འདུ་བྱེད་ཡིན་ཏེ། གང་ཟག་ནི་ཕུང་བོ་ལྔའི་ 
ཚོགས་པ་དེ་ཡིན་ཞིང་། གཟུགས་ཤེས་གང་ཡང་མ་ཡིན་པའི་འདུས་བྱས་ཡིན་པས་ 
ལྡན་མིན་འདུ་བྱེད་དོ། །སྔ་དྲོ་ལྡན་མིན་འདུ་བྱེད་ཡིན་ཏེ། ཉི་མ་གླིང་གི་སྟེང་དུ་སླེབ་ 
མཚམས་ཀྱི་དུས་སྐབས་ལ་བཏགས་པ་ཡིན་པས་ལྡན་མིན་འདུ་བྱེད་དོ། ། 
དྲི་བ།༤༣. ཅི་ཞིག་ལ་དངོས་མེད་ཟེར།
ལན། དོན་བྱེད་ནུས་སྟོང་དངོས་མེད་ཀྱི་མཚན་ཉིད། མཚན་གཞི། འདུས་མ་ 
བྱས་དང་རི་རྭ་ལྟ་བུ། དེ་ལ་དབྱེ་ན། ཡོད་པར་གྱུར་བའི་དངོས་མེད་ནམ་མཁའ་ལྟ་ 
བུ་དང་། མེད་པར་གྱུར་བའི་དངོས་མེད་རི་རྭ་ལྟ་བུའོ། །ཡོད་པར་གྱུར་བའི་དངོས་ 
མེད་དང་། འདུས་མ་བྱས། སྤྱི་མཚན། རྟག་པ་རྣམས་དོན་གཅིག་ཡིན།
དྲི་བ།༤༤. ཤེས་བྱ་ལ་དབྱེ་ན་གཅིག་དང་ཐ་དད་གཉིས་ལས་ཅི་ཞིག་ལ་གཅིག་ཟེར། 
ལན། སོ་སོར་མ་གྲུབ་པའི་ཆོས་གཅིག་གི་མཚན་ཉིད། མཚན་གཞི་བུམ་པ་ལྟ་ 
བུའོ། །བུམ་པ་དེ་གཅིག་ཏུ་སྣང་བ་ལས་གཉིས་སུ་སྣང་བ་མེད་པ་ཞིག་ཡིན་ཕྱིར་ 
གཅིག་ཏུ་གོ་དགོས། གཅིག་ཅེས་པ་ཡོད་པ་གང་ཞིག་རྟོག་ངོར་གཅིག་ཡིན་ན་ལྡོག་



པ་གཅིག ངོ་བོ་གཅིག རང་བཞིན་གཅིག བདག་ཉིད་གཅིག དོན་གཅིག་ཡིན་དགོས། 
དཔེར་ན་བུམ་པ་དེ་ལྡོག་པ་ཐ་དད་དུ་མ་གྲུབ་པས་ལྡོག་པ་གཅིག་པ། ངོ་བོ་ཐ་དད་
དུ་མ་གྲུབ་པས་ངོ་བོ་གཅིག་པ། དོན་ཐ་དད་དུ་མ་གྲུབ་པས་དོན་གཅིག་པ་ཡིན་ 
ཕྱིར་གཅིག་ཏུ་འཇོག་དགོས་པ་ལྟ་བུའོ། ། 
དྲི་བ།༤༥. ཅི་ཞིག་ལ་ཐ་དད་ཟེར།
ལན། སོ་སོར་གྲུབ་པའི་ཆོས་ཐ་དད་པའི་མཚན་ཉིད། མཚན་གཞི། རྟོག་དངོས་ 
གཉིས། ཀ་བུམ་གཉིས་ལྟ་བུ། ཐ་དད་ཅེས་པ་ཡོད་པ་གང་ཞིག་རྟོག་ངོར་སོ་སོ་རུ་ 
སྣང་ཞིང་སྣང་བ་ལྟར་གྲུབ་པའི་ཆོས་ཤིག་ལ་གོ་དགོས། ཀ་བུམ་གཉིས་ཐ་དད་ཡིན་ 
ཏེ་སོ་སོ་རུ་སྣང་ཞིང་སྣང་བ་ལྟར་གྲུབ་པའི་ཆོས་ཡིན་པའི་ཕྱིར། དེ་ལའང་ངོ་བོ་ 
དང་རྫས་དང་སྒྲ་ཐ་དད། ཡོད་པ་དང་ཤེས་བྱ་ལྟ་བུའི་ལྡོག་པ་ཐ་དད། བུམ་པ་དང་ 
རི་བོང་རྭ་ལྟ་བུའི་གཅིག་པ་བཀག་པའི་ཐ་དད་བཅས་ཡོད། སོ་སོར་གྲུབ་པ། ཐ་ 
དད་དུ་སྣང་བ། ངོ་བོ་ཐ་དད་རྣམས་དོན་གཅིག་ཡིན། 
དྲི་བ།༤༦. ཅི་ཞིག་ལ་ཚད་མ་ཟེར།
ལན། རང་སྟོབས་ཀྱིས་གསར་དུ་མི་བསླུ་བའི་རིག་པ་ཚད་མའི་མཚན་ཉིད། 
མཚན་ཉིད་ཀྱི་ཟུར་དང་པོའི་རང་སྟོབས་ཞེས་པས་བཅད་ཤེས་ཚད་མ་ཡིན་པ་ 
གཅོད། ཟུར་གཉིས་པ་མི་བསླུ་པ་ཞེས་པས་ཡུལ་མ་རྟོག་པའི་བློ་དོན་མཐུན་མ་ཡིན་
པ་ཐམས་ཅད་ཚད་མ་ཡིན་པ་གཅོད། ཟུར་གསུམ་པ་རིག་པ་ཞེས་པས་དབང་པོ་ 
གཟུགས་ཅན་པ་དང་འཇལ་བྱེད་སྲང་སོགས་དང་། ཡུལ་དོན་དུ་གྲུབ་པ་རྣམས་ཁ་ 
ཅིག་གིས་ཚད་མར་བཤད་པས་དེ་དག་ཚད་མ་ཡིན་པ་བཅད་དེ། ཚད་མ་ཡིན་ན་ 
བློ་ཡིན་དགོས་པར་བསྟན་ཡོད། མཚན་གཞི། གངས་རི་དཀར་པོ་གསར་དུ་རྟོགས་



པའི་མིག་ཤེས་མངོན་སུམ་ཚད་མ་དང་། བུམ་པ་མི་རྟག་པའི་རྗེས་དཔག་ཚད་མ་
ལྟ་བུའོ། །
དྲི་བ།༤༧. ཚད་མ་ལ་དབྱེ་ན་ཅི་ཡོད།
ལན། ཚད་མ་མདོ་ལས། མངོན་གསུམ་དང་ནི་རྗེས་སུ་དཔག ། ཚད་མའི་མཚན་ 
ཉིད་གཉིས་གཞལ་བྱ། །ཞེས་དང༌། རྣམ་འགྲེལ་ལས། གཞལ་བྱ་གཉིས་ཕྱིར་ཚད་མ་ 
གཉིས། །གསུངས་པ་ལྟར། ཚད་མ་ལ་དབྱེ་ན། རང་མཚན་སྣང་ཡུལ་བྱེད་པའི་རྗེས་ 
དཔག་ཚད་མ་གཉིས་ཡོད།
དྲི་བ།༤༨. ཅི་ཞིག་ལ་མངོན་སུམ་ཚད་མ་ཟེར།
ལན། རྟོག་བྲལ་མ་འཁྲུལ་བའི་རིག་པ་མངོན་སུམ་ཚད་མའི་མཚན་ཉིད། རྟོག་ 
བྲལ་ཞེས་པས་གསལ་བར་སྣང་བ་མ་ཡིན་པའི་ཡིད་རྟོག་བཅས་རྣམས་མངོན་སུམ་ 
ཡིན་པ་གཅོད། མ་འཁྲུལ་བ་ཞེས་པས་གསལ་བར་སྣང་བ་ཡིན་ཡང་མི་བསླུ་བ་མ་ 
ཡིན་པའི་ཟླ་གཉིས་སྣང་བའི་དབང་ཤེས་ལྟ་བུ་མངོན་སུམ་ཡིན་པ་གཅོད། རིག་ 
པ་ཞེས་པས་དབང་པོ་གཟུགས་ཅན་པ་སོགས་ཤེས་པ་མ་ཡིན་པ་དག་མངོན་སུམ་ 
ཡིན་པ་གཅོད། མཚན་གཞི། དབང་མངོན་སྐད་ཅིག་དང་པོ་ལྟ་བུ། དབྱེ་ན། གཟུགས་ 
འཛིན་དབང་མངོན་ཚད་མ་དང༌། སྒྲ་འཛིན་དབང་མངོན་ཚད་མ་སོགས་ལྔ་ཡོད། 
དྲི་བ།༤༩. མངོན་སུམ་ཚད་མ་ལ་དབྱེ་ན་དུ་ཡོད།
ལན། ཚད་མ་རིགས་ཐིགས་ལས་བཞིར་གསུངས་པ་ལྟར། དབང་མངོན། ཡིད་ 
མངོན། རང་རིག་མངོན་སུམ། རྣམ་འབྱོར་མངོན་སུམ་མོ། །དང་པོ། རྟོག་བྲལ་མ་ 
འཁྲུལ་བའི་རིག་པ་གང་ཞིག རང་གི་བདག་རྐྱེན་དབང་པོ་གཟུགས་ཅན་པ་ལ་བརྟེན་ 
ནས་སྐྱེས་པ་དབང་པོ་མངོན་སུམ་གྱི་མཚན་ཉིད། མཚན་གཞི། བུམ་འཛིན་མིག་ཤེས་


ག་པའི་རྒྱུན་ཤེས
དང་། ཆོས་ཉན་པའི་རྣ་ཤེས་ལྟ་བུའོ། །གཉིས་པ། རྟོག་བྲལ་མ་འཁྲུལ་བའི་རིག་པ་གང་ 
ཞིག རང་གི་ཐུན་མོང་མིན་པའི་བདག་རྐྱེན་ཡིད་དབང་ལས་སྐྱེས་པ་ཡིད་ཀྱི་མངོན་ 
སུམ་གྱི་མཚན་ཉིད། མཚན་གཞི། གཟུགས་འཛིན་ཡིད་མངོན་དང་། སྒྲ་འཛིན་ཡིད་ 
མངོན་ལྟ་བུ། གསུམ་པ། རྟོག་བྲལ་མ་འཁྲུལ་བའི་རིག་པ་གང་ཞིག་རང་གི་ངོ་བོ་
ཡོངས་སུ་གཅོད་པའི་འཛིན་རྣམ་རང་རིག་མངོན་སུམ་གྱི་མཚན་ཉིད། མཚན་གཞི། 
བུམ་འཛིན་དབང་ཤེས་ཉམས་སུ་མྱོང་བའི་རང་རིག་ཡིད་ཤེས་ལྟ་བུ། བཞི་པ། རྟོག་
བྲལ་མ་འཁྲུལ་བའི་རིག་པ་གང་ཞིག རང་གི་ཐུན་མོང་མིན་པའི་བདག་རྐྱེན་སྒོམ་
བྱུང་གི་ཏིང་འཛིན་ལ་བརྟེན་ནས་སྐྱེས་པ་རྣལ་འབྱོར་མངོན་སུམ་གྱི་མཚན་ཉིད། 
མཚན་གཞི། བདེན་བཞི་མི་རྟག་བཅུ་དྲུག་སོགས་རྟོགས་པའི་བློ་དང་། གང་ཟག་གི་ 
བདག་མེད་ཕྲ་རགས་མངོན་སུམ་དུ་རྟོགས་པའི་བློ་ལྟ་བུའོ། ། 
དྲི་བ།༥༠. ཅི་ཞིག་ལ་རྗེས་དཔག་ཚད་མ་ཟེར།
ལན། ཚུལ་གསུམ་ཚང་བའི་རྟགས་ལ་བརྟེན་ནས་སྐྱེས་པའི་གཞལ་བྱ་ལྐོག་གྱུར་ 
རྟོགས་པའི་རང་སྟོབས་ཀྱིས་མི་བསླུ་བའི་གཞན་རིག་རྗེས་དཔག་ཚད་མའི་མཚན་ 
ཉིད། མཚན་གཞི། བྱས་པའི་རྟགས་ཀྱིས་སྒྲ་མི་རྟག་པ་གསར་དུ་རྟོགས་པའི་རྗེས་ 
དཔག་ལྟ་བུ་དང་། དུ་བའི་རྟགས་ལ་བརྟེན་ནས་རྗེས་སུ་མེ་ཡོད་པར་གསར་དུ་
རྟོགས་པའི་རྗེས་དཔག་ལྟ་བུ་ལ་རྗེས་དཔག་ཚད་མ་ཟེར།
དྲི་བ།༥༡. རྗེས་དཔག་ཚད་མ་ལ་དབྱེ་ན་ཅི་ཡོད།
ལན། དངོས་སྟོབས་རྗེས་དཔག་དང༌། གྲགས་པའི་རྗེས་དཔག ཡིད་ཆེས་རྗེས་ 
དཔག་སྟེ་གསུམ་ཡོད་དོ། །
དྲི་བ།༥༢. ཅི་ཞིག་ལ་དངོས་སྟོབས་རྗེས་དཔག་ཟེར།



ལན། རང་གི་རྟེན་དངོས་སྟོབས་ཀྱི་རྟགས་ཡང་དག་ལ་བརྟེན་ནས་གཞལ་བྱ་ 
ཅུང་ཟད་ལྐོག་གྱུར་ལ་གསར་དུ་མི་བསླུ་བའི་རིག་པ་དངོས་སྟོབས་རྗེས་དཔག་གི་
མཚན་ཉིད། མཚན་གཞི། དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་པར་རྟོགས་པའི་ 
རྗེས་དཔག་ལྟ་བུ། དུ་བ་དྲག་ཏུ་འཕྱུར་བ་ཡོད་ན་མེ་ངེས་པར་ཡོད་དགོས་པ་ནི་མེ་
དུ་གཉིས་མེད་ན་མི་འབྱུང་གི་རྒྱུ་འབྲས་ཡིན་པས། དེ་ནི་དངོས་པོའི་ཆོས་ཉིད་ཅིག་
ཡིན་པས་དེ་འདྲ་ལ་དངོས་པོ་སྟོབས་ཤུགས་ཀྱི་རིག་པ་ཞེས་བརྗོད་པ་ཡིན། 
དྲི་བ།༥༣. ཅི་ཞིག་ལ་གྲགས་པའི་རྗེས་དཔག་ཟེར།
ལན། རང་གི་རྟེན་གྲགས་རྟགས་ཡང་དག་ལ་བརྟེན་ནས་བརྡ་འམ་དགོས་པ་ 
ཙམ་གྱིས་བཞག་པའི་ཡུལ་གསར་དུ་མི་བསླུ་བའི་རིག་པ་གྲགས་པའི་རྗེས་དཔག་
གི་མཚན་ཉིད། མཚན་གཞི། རྟོག་ཡུལ་ན་ཡོད་པའི་རྟགས་ཀྱིས་རི་བོང་ཅན་ལ་ཟླ་ 
བ་ཞེས་བརྗོད་རུང་བར་རྟོགས་པའི་རྗེས་དཔག་ལྟ་བུ། རི་བོང་ཅན་ཆོས་ཅན། ཟླ་
བ་ཞེས་བརྗོད་རུང་སྟེ། རྟོག་ཡུལ་ན་ཡོད་པའི་ཕྱིར་ཞེས་སྒྲུབ་བྱེད་གཞན་འགོད་རྒྱུ་
མེད་པར་འཇིག་རྟེན་ན་དེ་ལྟར་གྲགས་སོ་ཞེས། རྒྱུ་མཚན་གཞན་མེད་པར་ནམ་
མཁའི་དཀར་ཟླུམ་ལ་ཟླ་བ་ཞེས་བརྗོད་པ་གྲགས་ཤིང་གྲུབ་པའི་རྒྱུ་མཚན་གྱིས་ 
བསྒྲུབས་པས་ན། དེ་འདྲ་ཞིག་ལ་གྲགས་རྟགས་ཡང་དག་ཟེར། 
དྲི་བ།༥༤. ཅི་ཞིག་ལ་ཡིད་ཆེས་རྗེས་དཔག་ཟེར།
ལན། རང་གི་རྟེན་ཡིད་ཆེས་ཀྱི་རྟགས་ཡང་དག་ལ་བརྟེན་ནས་གཞལ་བྱ་ཤིན་ 
ཏུ་ལྐོག་གྱུར་ལ་གསར་དུ་མི་བསླུ་བའི་རིག་པ་ཡིད་ཆེས་རྗེས་དཔག་གི་མཚན་ཉིད། 
མཚན་གཞི། རང་གིས་ཡིད་ཆེས་རྙེད་པའི་སྐྱེས་བུ་ཞིག་གིས་མཛོད་ནང་འདི་ན་རིན་ 
པོ་ཆེ་ཡོད་ཅེས་བརྗོད་ཚེ། སྐྱེས་བུའི་ངག་དེ་ལ་བརྟེན་ནས་རང་ཉིད་ཀྱིས་མཛོད་



ནང་ན་རིན་པོ་ཆེ་ཡོད་པར་རྟོགས་པའི་བློ་ལྟ་བུ་དང་། ཡང་ན། དཔྱད་པ་གསུམ་ 
གྱིས་དག་པའི་ལུང་གི་རྟགས་ཀྱིས། སྦྱིན་པས་ལོངས་སྤྱོད་ཁྲིམས་ཀྱིས་བདེ། །ཞེས་
པའི་ལུང་དེ་རང་གི་བསྟན་བྱའི་དོན་ལ་མི་བསླུ་བར་རྟོགས་པའི་རྗེས་དཔག་ལྟ་
བུ། སྦྱོར་བ་འགོད་ཚུལ་ཡང་། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་ 
ཆོས་ཅན། ཁྱོད་ཀྱི་བསྟན་དོན་སྦྱིན་པ་ལས་ལོངས་སྤྱོད་འབྱུང་པ་དང་། ཚུལ་ཁྲིམས་ 
ཀྱིས་བདེ་བ་འབྱུང་པ་མི་བསླུ་བ་ངེས་པ་ཅན་ཡིན་ཏེ། ཁྱོད་དཔྱད་གསུམ་དག་པའི་ 
ལུང་ཡང་དག་ཡིན་པའི་ཕྱིར། ཞེས་ཡིད་ཆེས་ཀྱི་རྟགས་ཞིག་ལ་བརྟེན་ནས་གཞལ་
བྱ་ཤིན་ཏུ་ལྐོག་གྱུར་རྟོགས་པའི་བློ་ཞིག་ལ་ཡིད་ཆེས་རྗེས་དཔག་ཟེར། 
དྲི་བ།༥༥. ཅི་ཞིག་ལ་དཔྱད་པ་གསུམ་གྱིས་དག་པ་ཟེར།
མཐོང་བ་མངོན་འགྱུར་སྟོན་པའི་ཆ་ལ་མངོན་སུམ་ཚད་མས་གནོད་པ་ ལན། 
མེད་པ། མ་མཐོང་བ་ཅུང་ཟད་ལྐོག་གྱུར་སྟོན་པའི་ཆ་ལ་དངོས་སྟོབས་ཀྱི་རིག་པས་ 
གནོད་པ་མེད་པ། མ་མཐོང་བ་ཤིན་ཏུ་ལྐོག་གྱུར་སྟོན་པའི་ཆ་ལ་ཡིད་ཆེས་རྗེས་ 
དཔག་གིས་གནོད་པ་མེད་པ་སྟེ་ཚད་མ་གསུམ་གྱིས་གནོད་པ་མེད་པ་ཞིག་ལ་ 
དཔྱད་གསུམ་དག་པ་ཟེར་རོ། །
དྲི་བ།༥༦. ཤེས་པ་ལ་བློ་རིག་བདུན་དུ་དབྱེ་བ་གང་དག་ཡིན།
ལན། འཇམ་མགོན་མི་ཕམ་རྒྱ་མཚོས་མཁས་འཇུག་ལས། ཡུལ་ཅན་བློ་ཡི་དབྱེ་ 
བ་ན། །སྣང་ལ་མ་ངེས་ཡིད་དཔྱོད་དང༌། །མ་རྟོགས་ལོག་རྟོག་ཐེ་ཚོམ་དང༌། །མངོན་ 
སུམ་རྗེས་དཔག་ཚད་མ་གཉིས། །བཅད་ཤེས་དང་ནི་བདུན་དུ་དབྱེ། །ཞེས་གསུངས་ 
པ་ལྟར། མངོན་སུམ་དང་རྗེས་དཔག་གཉིས་ཚད་མ་ཡིན་པས་གཅིག་ཏུ་བརྩི་བ་ 
དང་། ཚད་མིན་ལ་དྲུག་བཅས་བློ་རིག་བདུན་དུ་གསུངས། མངོན་སུམ་དང་རྗེས་


དཔག སྣང་ལ་མ་ངེས་པ། ཡིད་དཔྱོད། མ་རྟོགས། ལོག་རྟོག ཐེ་ཚོམ། བཅད་ཤེས་ 
བཅས་སོ། །
དྲི་བ།༥༧. ཅི་ཞིག་ལ་ཚད་མིན་གྱི་བློ་ཟེར།
ལན། རང་སྟོབས་ཀྱིས་མི་བསླུ་བ་མ་ཡིན་པའི་རིག་པ་ཚད་མིན་གྱི་བློའི་མཚན་ 
ཉིད། མཚན་གཞི། རྗེས་དཔག་གིས་དྲངས་པའི་སྒྲ་མི་རྟག་པར་རྟོགས་པའི་བཅད་ 
ཤེས་ཏེ་སྒྲ་མི་རྟག་པར་རྟོགས་པའི་བློ་སྐད་ཅིག་གཉིས་པ་ལྟ་བུའི་བློ་རྟོག་བཅས་ 
དང༌། གངས་རི་སེར་འཛིན་གྱི་མིག་ཤེས་ལྟ་བུའི་རྟོག་མེད་དག་གོ །
དྲི་བ།༥༨. ཚད་མིན་གྱི་བློ་དྲུག་ལས་ཅི་ཞིག་ལ་སྣང་ལ་མ་ངེས་པ་དང་ཡིད་ 
དཔྱོད་ཟེར།
ལན། རང་གི་འཇུག་ཡུལ་རང་མཚན་གསལ་བར་སྣང་ཡང་ངེས་མི་ནུས་པའི་ 
རིག་པ་སྣང་ལ་མ་ངེས་པའི་བློའི་མཚན་ཉིད། མཚན་གཞི། མིག་གིས་གཟུགས་ཡིད་ 
དུ་འོང་བ་མཐོང་བ་ལ་ལྷག་པར་ཆགས་པའི་གནས་སྐབས་ཀྱི་སྒྲ་འཛིན་དབང་
མངོན་གྱིས་སྒྲ་ཐོས་ཀྱང་མ་ངེས་པ་ལྟ་བུ་དང༌། ཉ་ཕྱིས་གསལ་བོར་སྣང་ཡང་དེ་ཉ་
ཕྱིས་ཡིན་པར་ངེས་པ་མི་ནུས་པར་དངུལ་དུ་འཁྲུལ་བའི་གང་ཟག་གི་རྒྱུད་ཀྱི་ཉ་
ཕྱིས་མཐོང་བའི་མིག་ཤེས་ལྟ་བུའང་ཡིན། རྒྱུ་མཚན་གང་ཡང་མེད་པར་རང་ཡུལ་
ལ་ཞེན་པའི་བློ་དོན་མཐུན་ཡིད་དཔྱོད་ཀྱི་མཚན་ཉིད། མཚན་གཞི། རྒྱུ་མཚན་གང་
ཡང་མེད་པར་སྒྲ་མི་རྟག་པར་འཛིན་པའི་རྟོག་པ་ལྟ་བུ། རང་གི་འཛིན་སྟངས་ཀྱི་ 
ཡུལ་སྒྲ་མི་རྟག་པ་ཡོད་པ་ཡིན་པས་རང་ཡུལ་དེ་བདེན་པ་ཡིན། རང་ཡུལ་བདེན་ 
པ་མེད་ན་ལོག་ཤེས་དང་ཡིད་དཔྱོད་གཞི་མཐུན་དུ་འགྱུར་ཕྱིར་ཡིད་དཔྱོད་ཀྱི་བློ་ 
དེ་བློ་དོན་མཐུན་ཡིན། ཡིན་ཡང་སྒྲ་མི་རྟག་པར་རྟོགས་པ་ལྟ་བུ་ལ་རྒྱུ་མཚན་གང་



ཡང་བཤད་དུ་མེད་པ་ཞིག་ལ་ཡིད་དཔྱོད་ཟེར།
དྲི་བ།༥༩. ཚད་མིན་གྱི་བློ་དྲུག་གས་ཅི་ཞིག་ལ་མ་རྟོགས་དང་ལོག་རྟོག་ཟེར། 
ལན། རང་ཡུལ་དེ་དང་དེ་མིན་གང་དུའང་མ་ཤེས་པའི་རིག་པ་མ་རྟོགས་པའི་ 
བློའི་མཚན་ཉིད། མཚན་གཞི། སྒྲ་མི་རྟག་པར་ཡང་མ་ཤེས། སྒྲ་རྟག་པར་ཡང་མ་ 
ཤེས་པའི་བློ་ལྟ་བུ། སྣང་ལ་མ་ངེས་པའི་བློ་ཐམས་ཅད་ཡིན། ཕྱི་མ་རང་གི་འཇུག་ 
ཡུལ་སྣང་ཡང་དེ་ལ་ངེས་པ་འདྲེན་མ་ནུས་པས་མ་རྟོགས་པའོ། ། 
རང་ཡུལ་ལ་ཕྱིན་ཅི་ལོག་ཏུ་ཞུགས་པའི་བློ་ལོག་ཤེས་ཀྱི་མཚན་ཉིད། མཚན་གཞི། 
སྒྲ་རྟག་པར་འཛིན་པའི་བློ་ལྟ་བུ་རྟོག་པ་ལོག་ཤེས་དང་། གངས་རི་སེར་འཛིན་ལྟ་
བུ་རྟོག་མེད་ལོག་ཤེས་ཡིན། སྒྲ་རྟག་པ་དང་གངས་རི་སེར་པོ་མ་ཡིན་པས་དེ་དག་ 
ལོག་རྟོག་ཡིན་ནོ། །
དྲི་བ།༦༠. ཚད་མིན་གྱི་བློ་དྲུག་ལས་ཅི་ཞིག་ལ་ཐེ་ཚོམ་དང་བཅད་ཤེས་ཟེར། 
ལན། རང་ཡུལ་ལ་རང་སྟོབས་ཀྱིས་མཐའ་གཉིས་སུ་དོགས་པའི་སེམས་བྱུང་ 
ཐེ་ཚོམ་གྱི་མཚན་ཉིད། མཚན་གཞི། སྐྱེ་བ་ཕྱི་མ་ཡོད་དམ་མེད་སྙམ་པ་ལྟ་བུ་ 
དང་། སྒྲ་རྟག་པ་ཡིན་ནམ་མི་རྟག་པ་ཡིན་སྙམ་པའི་སེམས་བྱུང་ལྟ་བུའོ། །རྟོགས་ 
ཟིན་རྟོགས་པའི་རིག་པ་བཅད་ཤེས་ཀྱི་མཚན་ཉིད། མཚན་གཞི། བུམ་འཛིན་ 
མངོན་སུམ་སྐད་ཅིག་གཉིས་པ་དང༌། སྒྲ་མི་རྟག་པར་རྟོགས་པའི་རྗེས་དཔག་ 
སྐད་ཅིག་གཉིས་པ་ལྟ་བུའོ། །
དྲི་བ།༦༡. སྤྱིར་ཚད་མ་ཡིན་ན་གསར་རྟོགས་སམ་གསར་དུ་མི་བསླུ་བའི་རིག་པ་ 
ཞིག་ཡིན་དགོས་པས་ཁྱབ་བམ།
ལན། དེར་ངེས་པ་མེད་དེ། དབུ་མ་རང་རྒྱུད་པ་མན་ཆད་ཀྱི་ཚད་མ་ཡིན་ན་



གསར་དུ་མི་བསླུ་བའི་རིག་པ་ཡིན་དགོས་པ་དང་། ཐལ་འགྱུར་བའི་ལུགས་ལ། མི་
བསླུ་བའི་དོན་ཙམ་ཞིག་གམ་མི་བསླུ་བའི་རིག་པ་ཞིག་ཚད་མའི་མཚན་ཉིད་ཡིན་ 
པས། བཅད་ཤེས་ཡིན་ན་ཚད་མ་ཡིན་པས་ཁྱབ་པ་ལྟ་བུའོ། །
དྲི་བ།༦༢. ཤེས་བྱ་ལ་མཚན་མཚོན་གཞི་གསུམ་ལས་ཅི་ཞིག་ལ་མཚན་ཉིད་ཟེར། 
ལན། དངོས་འགལ་གཅོད་པའི་དོན་ལྡོག་ཏུ་གྲུབ་པ་མཚན་ཉིད་ཀྱི་མཚན་ཉིད། 
མཚན་གཞི། བློའི་ཡུལ་དུ་བྱ་རུང་བ་ཤེས་བྱ། ཚད་མས་དམིགས་པ་ཡོད་པ། དོན་ 
བྱེད་ནུས་པ་དངོས་པོའི་མཚན་ཉིད་དུ་བཞག་པ་ལྟ་བུ། དོན་བྱེད་ནུས་པ་དངོས་ 
པོའི་མཚན་ཉིད་ལྟ་བུ་ལ་མཚོན་ན། དངོས་འགལ་གཅོད་པ་ཞེས་པའི་མཚན་ཉིད་ 
དེས་དངོས་པོ་མ་ཡིན་པ་ཐམས་ཅད་གཅོད་པ་དང་། དོན་ལྡོག་ཅེས་པས་དོན་བྱེད་ 
ནུས་པ་དངོས་པོའི་དོན་ལྡོག་ཡིན་པ་ལས་རང་ལྡོག་ཡིན་པ་གཅོད། དེས་ན་མཚན་ 
ཉིད་ནི་མཚན་གཞི་དེ་མཚོན་བྱ་དེ་ཡིན་པའི་དོན་ཡིན་ཕྱིར་མཚན་ཉིད་ནི་དོན་ 
ལྡོག་ཏུ་འདོད། རྫས་ཡོད་ཆོས་གསུམ་ཚང་བའང་ཡིན་ཏེ། དཔེར་ན། དོན་བྱེད་ནུས་ 
པ་དེ་དངོས་པོའི་མཚན་ཉིད་ཡིན་པ་དང་། རང་གི་མཚན་གཞི་ཀ་བུམ་སོགས་ཀྱི་ 
སྟེང་དུ་གྲུབ་པ་དང་། རང་གི་མཚོན་བྱ་དངོས་པོ་ལས་གཞན་པའི་མཚན་ཉིད་མི་ 
བྱེད་པ་སྟེ་རྫས་ཡོད་ཆོས་གསུམ་ཚང༌། སྤྱིར་མཚན་ཉིད་ནི་མཚན་གཞིའམ་འཇོག་
གཞི་དེའི་སྟེང་དུ་མཚོན་བྱའམ་བཞག་བྱ་དེ་ཉིད་ལྡོག་པ་གཞན་དང་མ་འདྲེས་པར་ 
མཚོན་བྱེད་དམ་འཇོག་བྱེད་ཡང་དག་ཅིག་ལ་མཚན་ཉིད་ཟེར།
དྲི་བ།༦༣. སྐྱོན་གསུམ་དང་བྲལ་བའི་མཚན་ཉིད་ཅེས་པའི་སྐྱོན་གསུམ་པོ་གང་དག་ཡིན། 
ལན། ཇི་སྐད་དུ། མ་ཁྱབ་ཁྱབ་ཆེས་མི་སྲིད་གསུམ། །མཚན་ཉིད་ཀུན་གྱི་སྤྱི་སྐྱོན་ 
ཡིན། །ཞེས་གསུངས་པ་ལྟར། མཚན་ཉིད་ནི་རང་གི་མཚོན་བྱའི་ཆ་ཤས་རྣམས་ལ་



མ་ཁྱབ་པས་སྐྱོན་དང་། རང་གི་མཚོན་བྱ་ལས་གཞན་པའི་རང་གི་མཚོན་བྱ་མ་ཡིན་ 
པ་ལའང་ཁྱབ་པས་སྐྱོན་དང༌། རང་གི་མཚོན་བྱའི་དོན་དུ་མི་སྲིད་པའམ་རང་གི་
མཚོན་བྱའི་དོན་ལྡོག་མ་ཡིན་པའི་སྐྱོན་གསུམ་པོ་གང་རུང་ཡོད་ན་མཚན་ཉིད་
དེ་སྐྱོན་ཅན་ཡིན་པས། མཚན་ཉིད་ཡང་དག་ཡིན་ན་སྐྱོན་དེ་གསུམ་དང་བྲལ་ 
བ་ཞིག་དགོས།
དྲི་བ།༦༤. མཚན་ཉིད་སྐྱོན་ཅན་ཞེས་པ་ཅི་འདྲ་ཞིག་ལ་ཟེར།
ལན། དང་པོ་མ་ཁྱབ་པའི་སྐྱོན་ནི། དཔེར་ན། དོན་བྱེད་ནུས་པ་ཤེས་བྱའི་མཚན་ 
ཉིད་དུ་བཞག་ན། དེས་གཟུགས་སོགས་དངོས་པོ་ཐམས་ལ་ཁྱབ་ཀྱང་། ནམ་མཁའ་ 
སོགས་འདུས་མ་བྱས་ཀྱི་ཆོས་ཐམས་ཅད་ལ་མ་ཁྱབ་པས་ན། རང་གི་མཚོན་བྱའི་ཆ་ 
ཤས་ཤིག་མཚོན་མ་ནུས་པས་དེ་ལྟ་བུའི་མཚན་ཉིད་དེ་ལ་མ་ཁྱབ་པའི་སྐྱོན་ཡོད།
གཉིས་པ་ཁྱབ་ཆེས་པའི་སྐྱོན་ནི། དོན་བྱེད་ནུས་པ་བུམ་པའི་མཚན་ཉིད་དུ་
བཞག་ན། ཀ་བ་སོགས་དངོས་པོ་ཐམས་ཅད་དོན་བྱེད་ནུས་པ་ཡིན་པས། བུམ་པའི་ 
མཚན་ཉིད་དེས་ཀ་བ་སོགས་དང་མ་འདྲེས་པར་བུམ་པའི་རང་ལྡོག་འཇོག་མི་ནུས་
པས་དེ་ལྟ་བུའི་མཚན་ཉིད་དེ་ལ་ཁྱབ་ཆེས་བའི་སྐྱོན་ཡོད།
གསུམ་པ་མི་སྲིད་པའི་སྐྱོན་ནི། དཔེར་ན། རྒྱུ་རྐྱེན་ལས་སྐྱེས་པ་འདུས་མ་བྱས་ཀྱི་ 
མཚན་ཉིད་དུ་བཞག་ན། རྒྱུ་རྐྱེན་ལས་སྐྱེས་པ་ཞིག་འདུས་མ་བྱས་ཐམས་ཅད་ལ་མི་ 
སྲིད་པ་ཞིག་ཡིན་ཕྱིར། མཚན་ཉིད་དེས་འདུས་མ་བྱས་གོ་བར་བྱེད་མི་ནུས་པས་དེ་ 
ལྟ་བུའི་མཚན་ཉིད་ལ་མི་སྲིད་པའི་སྐྱོན་ཡོད། དེས་ན་མཚན་ཉིད་ཡང་དག་ཅིག་ 
ཡིན་ན་སྐྱོན་དེ་གསུམ་དང་བྲལ་བ་ཞིག་དགོས་སོ། །
དྲི་བ།༦༥. སྐྱོན་གསུམ་བྲལ་གྱི་མཚན་ཉིད་ཅེས་པ་ཅི་འདྲ་ཞིག་ལ་ཟེར།



ལན། དཔེར་ན། དོན་བྱེད་ནུས་པ་དངོས་པོའི་མཚན་ཉིད་དུ་བཞག་ན། དེས 
རང་གི་མཚོན་བྱའི་དངོས་པོ་ཐམས་ཅད་ལ་ཁྱབ་པས་མ་ཁྱབ་པའི་སྐྱོན་མེད། 
དངོས་པོ་ལས་གཞན་པའི་དངོས་མེད་སོགས་ལ་ཁྱབ་མེད་པས་ཁྱབ་ཆེས་པའི་སྐྱོན་
མེད། དོན་བྱེད་ནུས་པ་དེ་དངོས་པོ་ཐམས་ཅད་ལ་སྲིད་ཕྱིར་མི་སྲིད་པའི་སྐྱོན་མེད་
པས་སྐྱོན་གསུམ་བྲལ་གྱི་མཚན་ཉིད་ཡིན།
དྲི་བ།༦༦. ཅི་ཞིག་ལ་མཚོན་བྱ་ཟེར།
ལན། འཇོག་བྱེད་ཀྱི་རྒྱུ་མཚན་དང་ལྡན་པའི་རང་ལྡོག་མཚོན་བྱའི་མཚན་ཉིད། 
མཚན་གཞི། ཤེས་བྱ། ཡོད་པ། ཀ་བ། དངོས་པོ་ལྟ་བུ། དངོས་པོ་དོན་བྱེད་ནུས་པའི་ 
མཚོན་བྱ་ཡིན་ཏེ། མཚན་ཉིད་དོན་བྱེད་ནུས་པའི་འཇོག་བྱེད་དེ་དངོས་པོ་ལ་ལྡན་ 
པ་དང་། རང་ལྡོག་ཀྱང་ཡིན་པའི་ཕྱིར། མཚོན་བྱ་ནི་མཚན་ཉིད་དེས་མཚན་གཞི་
དེ་ལ་ལྡོག་པ་དུ་མ་ཡོད་པ་ལས་ལྡོག་པ་གཞན་དང་མ་འདྲེས་པར་མཚོན་པར་བྱེད་ 
པའི་རང་ལྡོག་དེ་ཡིན་ཕྱིར་མཚོན་བྱ་ནི་རང་ལྡོག་ཏུ་འདོད་དོ། །བཏགས་ཡོད་ཆོས་ 
གསུམ་ཚང་བའང་ཡིནཏེ། ཁྱོད་དོན་བྱེད་ནུས་པའི་མཚོན་བྱ་ཡིན་པ་དང་། རང་གི་ 
མཚན་གཞི་ཀྭ་བུམ་སོགས་ཀྱི་སྟེང་དུ་གྲུབ་པ་དང་། རང་གི་མཚན་ཉིད་དོན་བྱེད་ 
ནུས་པ་ལ ལས་གཞན་པའི་མཚོན་བྱ་མི་བྱེད་པ་ཡིན་པའི་ཕྱིར་རོ། །
དྲི་བ།༦༧. མཚན་ཉིད་དང་མཚོན་བྱ་གཉིས་ཀྱི་ཕན་ཚུན་ཁྱབ་པ་སྒོ་བརྒྱད་གང་ 
དག་ཡིན།
ལན། དེ་ནི་གོང་དུ་བཤད་པ་ལྟར། མཚན་ཉིད་ཀྱི་ཕྱོགས་ནས། མཚན་ཉིད་དེ་ 
ཡིན་ན་མཚོན་བྱ་དེ་ཡིན་པས་ཁྱབ། མཚན་ཉིད་དེ་མིན་ན་མཚོན་བྱ་དེ་མིན་པས་ 
ཁྱབ། མཚན་ཉིད་དེ་ཡོད་ན་མཚོན་བྱ་དེ་ཡོད་པས་ཁྱབ། མཚན་ཉིད་དེ་མེད་ན་



མཚོན་བྱ་དེ་མེད་པས་ཁྱབ་པ་བཞི་དང་། མཚོན་བྱའི་ཕྱོགས་ནས། མཚོན་བྱ་དེ་ཡིན་ 
ན་མཚན་ཉིད་དེ་ཡིན་པས་ཁྱབ། མཚོན་བྱ་མིན་ན་མཚན་ཉིད་དེ་མིན་པས་ཁྱབ། 
མཚོན་བྱ་དེ་ཡོད་ན་མཚན་ཉིད་དེ་ཡོད་པས་ཁྱབ། མཚོན་བྱ་དེ་མེད་ན་མཚན་ཉིད་ 
དེ་མེད་པས་ཁྱབ་པ་བཞི་སྟེ་བརྒྱད་དོ། །
དྲི་བ།༦༨. ཅི་ཞིག་ལ་མཚན་གཞི་ཟེར།
ལན། མཚན་ཉིད་ཀྱི་མཚོན་བྱ་མཚོན་པའི་གཞིར་གྱུར་བ་མཚན་གཞིའི་མཚན་ 
ཉིད། མཚན་གཞི། ཤེས་བྱའི་མཚན་གཞི། བུམ་པ་དང་ཀ་བ། ཀ་བུམ་གྱི་མཚན་གཞི། 
གསེར་གྱི་ལྟོ་ལྡིར་བ་དང་། དངུལ་གྱི་གདོང་འདེགས་པ་ལྟ་བུ། དེས་ན་མཚན་གཞི་ 
ནི་མཚན་ཉིད་དེས་མཚོན་བྱ་དེ་ཡིན་པར་མཚོན་པའི་གཞི་ཡིན་ཕྱིར་མཚན་གཞི་
ནི་གཞི་ལྡོག་ཏུ་འདོད།
དྲི་བ།༦༩. ཤེས་བྱ་ལ་དབྱེ་ན་སྤྱི་དང་བྱེ་བྲག་གཉིས་ཡོད་པ་ལས་ཅི་ཞིག་ལ་སྤྱི་ཟེར། 
ལན། བློ་ངོར་ཐུན་མོང་བར་སྣང་བའི་ཆོས་སྤྱིའི་མཚན་ཉིད། མཚན་གཞི། ཤེས་ 
བྱ། དངོས་པོ། རྟག་པ་ལྟ་བུ། དངོས་པོ་སྤྱི་ཡིན་ཏེ། རང་གི་གསལ་བའམ་བྱེ་བྲག་ཀྭ་ 
བུམ་སོགས་ལ་རྗེས་སུ་འགྲོ་བའི་ཆོས་ཡིན་པའི་ཕྱིར། རྗེས་སུ་འགྲོ་ཞེས་པ་ཀྭ་བུམ་
སོགས་དངོས་པོ་ཡིན། དངོས་པོ་ཀྭ་བུམ་སོགས་རེ་རེ་ལ་ཁྱབ་པའི་རྒྱུ་མཚན་གྱིས་ 
རྗེས་སུ་འགྲོ་ཟེར་དགོས། ཀྭ་བུམ་སོགས་བྱེ་བྲག་དེ་སྤྱི་དངོས་པོ་ཡིན་པའི་སྒོ་ནས་
སྤྱི་དངོས་པོ་དེ་ཀྭ་བུམ་སོགས་བྱེ་བྲག་གསལ་བ་ལ་རྗེས་སུ་འགྲོ་བ་དང་། བྱེ་བྲག་ 
ཀྭ་བུམ་མ་ཡིན་ཞིང་སྤྱི་དངོས་པོ་ཡིན་པ་དུ་མ་ཡོད་པ་གཉིས་དང་ལྡན་ན་ཁྱོད་ 
སྤྱི་ཉིད་དུ་འཇོག་རུང་བས་ཁྱབ། ཁྱོད་སྤྱི་ཡིན་ན། ཁྱོད་ལ་བྱེ་བྲག་སྒྲུབ་པའི་རྟགས་ 
གསུམ་ཚང་དགོས། དཔེར་ན། དངོས་པོ་ཁྱོད་སྤྱི་ཡིན་ཏེ། ཁྱོད་ལ་བྱེ་བྲག་སྒྲུབ་པའི་



རྟགས་གསུམ་ཚང་བའི་ཕྱིར། བུམ་པ་དེ་དངོས་པོ་ཡིན། བུམ་པ་དེ་དངོས་པོ་དང་ 
བདག་གཅིག་ཏུ་འབྲེལ། བུམ་པ་མ་ཡིན་ཞིང་དངོས་པོ་ཡིན་པའི་གཞི་མཐུན་པ་དུ་ 
མ་ཡོད་པའི་ཕྱིར།
དྲི་བ།༧༠. སྤྱི་ལ་དབྱེ་ན་རིགས་སྤྱི་ཚོགས་སྤྱི་དོན་སྤྱི་གསུམ་ཡོད་པས་ཅི་ཞིག་ལ་ 
རིགས་སྤྱི་དང་ཚོགས་སྤྱི་ཟེར།
ལན། རིགས་སྤྱི་དང་གོང་གི་སྤྱི་ཞེས་པ་གཉིས་དོན་གཅིག་ཡིན། ཚོགས་སྤྱི་ནི། 
བློ་ངོར་ཆ་ཤས་དུ་མ་འདུས་པ་ལ་རགས་པར་སྣང་བའི་སྒྲོ་བཏགས་དེ་ཚོགས་སྤྱིའི་ 
མཚན་ཉིད། མཚན་གཞི། བུམ་པ། ཤིང་རྟ། རླངས་འཁོར་ལྟ་བུ། བུམ་པ་དེ་རང་གི་ 
ཆ་ཤས་ཞབས་ལྟོ་བ་མགྲིན་པ་ཁ་གཡེལ་སོགས་དུ་མ་ཞིག་ཚོགས་པ་ལས་གྲུབ་པ་ 
ཞིག་ལ་རིལ་བུ་བུམ་པ་ཞེས་གཅིག་ཏུ་སྣང་བའི་སྒྲོ་བཏགས་དེ་ཚོགས་སྤྱིར་འདོད། 
ཚོགས་སྤྱི་དང་། གཟུགས་རགས་པ་དོན་གཅིག་ཡིན། 
དྲི་བ།༧༡. ཅི་ཞིག་ལ་དོན་སྤྱི་ཟེར།
ལན། བློ་ངོར་སྣང་བརྟག་གཅིག་ཏུ་འཁྲུལ་བའི་སྒྲོ་བཏགས་དོན་སྤྱིའི་མཚན་ 
ཉིད། མཚན་གཞི། བུམ་འཛིན་རྟོགས་པ་ལ་བུམ་པ་དང་གཅིག་མ་ཡིན་བཞིན་
གཅིག་ལྟ་བུར་སྣང་བའི་སྒྲོ་བཏགས་ཀྱི་ཆ་དེ་ལ་གོ་དགོས། བུམ་པའི་རྣམ་པ་རྟོག་ 
ངོར་ཤར་བ་ཙམ་ཞིག་ཡོད་པ་ལ་དོན་སྤྱི་ཟེར། ལ་རྒྱབ་ཀྱི་རང་གི་སྡོད་ཁང་དྲན་
པའི་བློ་ལ་སྣང་བའི་སྡོད་ཁང་གི་རྣམ་པ་དེ་སྡོད་ཁང་གི་དོན་སྤྱིར་འཛིན་དགོས།
དྲི་བ།༧༢. ཅི་ཞིག་ལ་བྱེ་བྲག་ཟེར།
ལན། རང་གི་རིགས་ཀྱིས་ཁྱབ་བྱེད་དུ་འཇུག་པའི་ཆོས་དེ་བྱེ་བྲག་གི་མཚན་ཉིད། 
མཚན་གཞི། དངོས་པོ། རྟག་པ། བུམ་པ་ལྟ་བུ། དངོས་པོ་དེ་རང་གི་རིགས་ཀྱིས་ཁྱབ་



བྱེད་དུ་འཇུག་པ་ཡོད་དེ། ཤེས་བྱ་དེ་དངོས་པོ་རང་གི་རིགས་ཡིན་པའི་ཕྱིར། ཤེས་བྱ་ 
དེ་དངོས་པོའི་ཁྱབ་བྱེད་ཡིན་ལ་དངོས་པོ་དེ་ཤེས་བྱའི་ཁྱབ་བྱ་ཡིན། དེས་ན་དངོས་ 
པོ་དེ་ཤེས་བྱའི་བྱེ་བྲག་ཏུ་སྒྲུབ་པའི་རྟགས་གསུམ་ཚང་། དངོས་པོ་ཁྱོད་ཤེས་བྱ་ཡིན། 
དངོས་པོ་དེ་ཤེས་བྱ་དང་བདག་གཅིག་ཏུ་འབྲེལ། དངོས་པོ་མ་ཡིན་ཞིང་ཤེས་བྱ་ 
ཡིན་པའི་གཞི་མཐུན་པ་དུ་མ་གྲུབ་པའི་ཕྱིར། དེས་ན་ཁྱོད་ཆོས་གང་ཞིག་གི་བྱེ་བྲག་ 
ཡིན་ན་ཁྱོད་ཆོས་དེའི་བྱེ་བྲག་ཏུ་སྒྲུབ་པའི་རྟགས་གསུམ་ཚང་དགོས། 
དྲི་བ།༧༣. ཅི་ཞིག་ལ་སྒྲ་སྤྱི་ཟེར།
ལན། དཔེར་ན། བུམ་པའི་སྒྲ་དོན་མ་ངེས་པའམ། བརྡ་ལ་མ་བྱང་བའི་རྒྱུད་ཀྱིས་ 
བུམ་པའི་མིང་གི་ཆ་འདྲ་བ་བློ་ལ་འཆར་བ་ལྟ་བུ། དེ་ནི་བུམ་པ་མ་རྟོགས་པ་ཞིག་ལ།
བུམ་པའི་དབྱིབས་དང་ལྟོ་བ་སོགས་བཤད་པ་ན་ཁོའི་ཡིད་ལ་བུམ་པའི་དབྱིབས་སོགས་ 
འཆར་རྒྱུ་ཡོད་པ་དེ་སྒྲ་ཙམ་ལ་བརྟེན་ནས་ཤར་བ་ཡིན་སྟབས་དེ་ལ་སྒྲ་སྤྱི་ཟེར། 
དྲི་བ།༧༤. ཅི་ཞིག་ལ་རྟོག་བཅས་ཟེར།
ལན། སྒྲ་དོན་འདྲེས་རུང་དུ་འཛིན་པའི་ཞེན་རིག་རྟོག་བཅས་ཀྱི་མཚན་ཉིད། 
མཚན་གཞི། བུམ་འཛིན་རྟོག་པ་ལྟ་བུ། དེ་ཡང་བུམ་པའི་སྒྲ་སྤྱི་དང་བུམ་པའི་དོན་
སྤྱི་སྟེ་སྒྲ་དོན་གཉིས་པོ་བློ་ངོར་འདྲེས་རུང་དུ་འཛིན་པ་སྟེ་སྣང་བའི་སྒོ་ནས་རང་
ཡུལ་ཞེན་པའི་རིག་པ་དེ་རྟོག་བཅས་ཡིན། བུམ་པ་རྟོགས་པའམ་བློ་ངོར་ཤར་བའི་
ཚེ་སྒྲ་སྤྱི་དང་དོན་སྤྱི་གཉིས་གཅིག་ཏུ་འཁྲུལ་ནས་འཛིན་པའི་བློ་ལ་སྒྲ་དོན་འདྲེས་
འཛིན་ཏེ་འདྲེས་རུང་ནས་འདྲེས་པར་འཛིན་ནོ། །སྒྲ་དོན་འདྲེས་རུང་འཛིན་པའི་
ཞེན་རིག་ཡིན་ན། སྒྲ་དོན་འདྲེས་པར་འཛིན་པའི་ཞེན་རིག་ཡིན་པས་མ་ཁྱབ་སྟེ།
བརྡ་ལ་མ་བྱང་བའི་བྱིས་པའི་རྒྱུད་ཀྱི་བུམ་འཛིན་རྟོག་པས་བུམ་པའི་དོན་སྤྱི་ཡུལ་



དུ་བྱེད་ཀྱང་བུམ་པའི་སྒྲ་སྤྱི་དང་དོན་སྤྱི་གཉིས་ཀ་ཚོགས་པ་ཡུལ་དུ་མི་བྱེད་དོ། །དེ་ 
ཡང་རྟོག་པ་ཡིན་ཕྱིར་དེ་ལ་སྒྲ་སྤྱི་དང་དོན་སྤྱི་གཉིས་སྣང་བར་མ་ངེས་ཀྱང་སྒྲ་
སྤྱིའི་སྣང་བ་ཡང་དོན་སྤྱི་དང་འདྲེས་རུང་དུ་ཡོད་པས། དེས་ན་རྟོག་བཅས་ནི་སྒྲ་ 
དོན་འདྲེས་རུང་འཛིན་པའི་ཞེན་རིག་ཡིན་ཞེས་གསུངས།
དྲི་བ།༧༥. ཅི་ཞིག་ལ་རྟོག་མེད་ཟེར།
ལན། སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བྲལ་བའི་ཤེས་པ་དེ་རྟོག་ 
མེད་ཤེས་པའི་མཚན་ཉིད། མཚན་གཞི། བུམ་འཛིན་མིག་ཤེས་དང་སྒྲ་འཛིན་རྣ་ 
ཤེས་ལྟ་བུ། རང་ཡུལ་མཐོང་བ་ལ་དོན་སྤྱིའི་སྣང་བ་མེད་པའི་སྒྲ་དོན་འདྲེས་རུང་དུ་ 
འཛིན་པའི་ཞེན་རིག་དང་བྲལ་ཏེ་རང་ཡུལ་གང་ཡིན་པ་དེ་གསལ་བར་སྣང་བའི་ 
ཤེས་པ་ཐམས་ཅད་རྟོག་མེད་ཀྱི་ཤེས་པ་ཡིན་ནོ། །
༧༦
དྲི་བ།༦. ཤེས་བྱ་ལ་རང་སྤྱི་གཉིས་སུ་དབྱེ་བ་ལས་ཅི་ཞིག་ལ་རང་མཚན་ཟེར། 
ལན། རྟོག་པས་བཏགས་ཙམ་མ་ཡིན་པར་ཡུལ་རང་ངོས་ནས་གྲུབ་པའི་དངོས་ 
པོ་དེ་རང་མཚན་གྱི་མཚན་ཉིད། མཚན་གཞི། བུམ་འཛིན་རྟོག་པ། བུམ་པ་མི་རྟོག་ 
པ་སོགས་ཡུལ་དུས་རང་བཞིན་མ་འདྲེས་པའི་དངོས་པོ་ཐམས་ཅད་ཡིན། བུམ་པ་
རང་མཚན་ཡིན་ཏེ། རང་གི་དགག་བྱ་བཅད་པ་དང་དོན་སྤྱི་བརྒྱུད་པ་སོགས་ལ་མི་ 
ལྟོས་པར་རང་དབང་གི་མངོན་སུམ་ཚད་མའི་ངོར་རང་ཉིད་འཆར་རྒྱུ་ཡོད་པའི་ 
རང་བཞིན་ཅན་ནམ་མཚན་ཉིད་ཅན་གྱི་ཆོས་ཡིན་པས་དེ་ལ་རང་མཚན་ཞེས་
བརྗོད་པ་ཡིན། དེས་ན་དངོས་པོ་དང་། དོན་དམ་བདེན་པ། བདེན་པར་གྲུབ་པ། 
རྫས་སུ་གྲུབ་པ། དོན་དམ་པར་གྲུབ་པ། མངོན་སུམ་ཚད་མའི་དངོས་གཞལ། གཞན་ 
དབང་རྣམས་དོན་གཅིག་ཡིན།



དྲི་བ།༧༧. ཅི་ཞིག་ལ་སྤྱི་མཚན་ཟེར།
ལན། ཡུལ་རང་ངོས་ནས་མ་གྲུབ་པར་རྟོག་པས་བཏགས་ཙམ་དུ་གྲུབ་པའི་ 
ཆོས་སྤྱི་མཚན་གྱི་མཚན་ཉིད། མཚན་གཞི། ནམ་མཁའ་དང་ཤེས་བྱ་སོགས་བློ་རྟོག་ 
པས་གཟུང་བའི་ཡུལ་ཐམས་ཅད་ཡིན། ཤེས་བྱ་སྤྱི་མཚན་ཡིན་ཏེ། རང་གི་དགག་ 
བྱ་བཅད་པ་དང་དོན་སྤྱི་སོགས་ལ་མ་ལྟོས་པར་བློ་ལ་འཆར་མི་ཐུབ་ཅིང་། རང་གི་ 
དགག་བྱ་བཅད་པ་དང་དོན་སྤྱི་བརྒྱུད་པ་སོགས་ལ་ལྟོས་ནས་བློའི་ཡུལ་དུ་འཆར་
དགོས་པས་ན་དེ་ལ་སྤྱི་མཚན་ཞེས་བརྗོད་པ་ཡིན། སྤྱི་མཚན་དང་། ཀུན་རྫོབ་ 
བདེན་པ། རྟག་པ། དོན་དམ་པར་དོན་བྱེད་མི་ནུས་པའི་ཆོས། རྣམ་གྲངས་པའི་ཀུན་ 
བཏགས་དང་ཡོངས་གྲུབ་རྣམས་དོན་གཅིག་ཡིན།
དྲི་བ།༧༨. ཤེས་བྱ་ལ་བདེན་པ་གཉིས་སུ་དབྱེ་བ་ལས་ཅི་ཞིག་ལ་དོན་དམ་བདེན་པ་ཟེར། 
ལན། རྟོག་པས་བཏགས་ཙམ་མ་ཡིན་པར་ཡུལ་རང་ངོས་ནས་གྲུབ་པའི་ཆོས་ 
དོན་དམ་བདེན་པའི་མཚན་ཉིད། མཚན་གཞི། གཟུགས་དང་། ཤེས་པ། གང་ཟག 
བུམ་འཛིན་རྟོག་པ་ལྟ་བུའོ། །བུམ་པ་དང་བུམ་འཛིན་རྟོག་པ་རེ་རེ་ནས་དོན་དམ་ 
བདེན་པ་ཡིན་ཏེ། བློ་དོན་དམ་པའམ་བློ་མ་འཁྲུལ་བའི་ངོར་བདེན་པ་ཡིན་པས་ 
ན་དོན་དམ་བདེན་པ་དང༌། ཚད་མ་དེའི་སྣང་ཡུལ་དུ་གྲུབ་པས་ན་དོན་དམ་པར་ 
གྲུབ་ཅེས་བརྗོད་པ་ཡིན། དོན་དམ་བདེན་པ། དངོས་པོ། རང་མཚན། འདུས་བྱས། 
བདེན་པར་གྲུབ་པ་རྣམས་དོན་གཅིག་ཡིན།
དྲི་བ།༧༩. ཅི་ཞིག་ལ་ཀུན་རྫོབ་བདེན་པ་ཟེར།
ལན། རྟོག་པས་བཏགས་ཙམ་དུ་གྲུབ་པའི་ཆོས་ཀུན་རྫོབ་བདེན་པའི་མཚན་ 
ཉིད། རྟོག་པའི་བཏགས་ཙམ་ཞེས་བདེན་པར་གྲུབ་པ་མ་ཡིན་པ་དང་། ཆོས་ཞེས་རི་



བོང་རྭ་ལྟ་བུ་ཀུན་རྫོབ་བདེན་པ་མ་ཡིན་པ་གཅོད། མཚན་གཞི། ནམ་མཁའ་སོགས་ 
རྟག་པ་ཐམས་ཅད། ནམ་མཁའ་ཀུན་རྫོབ་བདེན་པ་ཡིན་ཏེ། བློས་བཏགས་ཙམ་ 
དེའི་ངོ་བོར་བདེན་པ་ཡིན་པའི་ཕྱིར། བློ་རྟོག་ངོ་ཙམ་དུ་བདེན་པ་ཡིན་པས་ཀུན་
རྫོབ་བདེན་པ་ཡིན་གྱི་སྤྱིར་བདེན་པ་མ་ཡིན་ཏེ་རྫུན་པ་ཡིན་པའི་ཕྱིར་ཏེ། རྟོག་ངོར་ 
ཤར་ཙམ་ལས་རང་མཚན་གྱིས་གྲུབ་པ་ཅུང་ཟད་ཀྱང་མེད་པ་ཡིན། ཐ་སྙད་བདེན་ 
པ། ཀུན་རྫོབ་བདེན་པ་རྟག་པ་རྣམས་དོན་གཅིག་ཡིན།
དྲི་བ།༨༠. ཤེས་བྱ་ལ་བརྗོད་བྱ་རྗོད་བྱེད་གཉིས་ལས་ཅི་ཞིག་ལ་བརྗོད་བྱ་ཟེར། 
ལན། བརྡ་ལས་གོ་བར་བྱ་བའི་དོན་བརྗོད་བྱའི་མཚན་ཉིད། དེ་ལ་དངོས་ཀྱི་ 
བརྗོད་བྱ་དང་ཞེན་པའི་བརྗོད་བྱ་གཉིས་ཡོད། བརྗོད་པའི་སྒྲ་དངོས་ཡུལ་དུ་བྱས་ 
ནས་བརྗོད་པར་བྱ་བ་དངོས་ཀྱི་བརྗོད་བྱའི་མཚན་ཉིད། རང་བརྗོད་པའི་སྒྲས་ 
ཞེན་ནས་བརྗོད་པར་བྱ་བ་ཞེན་པའི་བརྗོད་བྱའི་མཚན་ཉིད། དེས་ན་སྒྲས་དངོས་
ཀྱི་བརྗོད་བྱ་བུམ་པ་སྤྱི་མཚན་དང་། ཞེན་པས་བརྗོད་བྱ་བུམ་པ་རང་མཚན་ཡིན།
དོན་རང་མཚན་ཡིན་ན་སྒྲས་ཞེན་ནས་བརྗོད་པར་བྱ་བ་ཡིན་པས་ཁྱབ་པ་དང་། 
སྤྱི་མཚན་ཡིན་ན་སྒྲས་དངོས་ཀྱི་བརྗོད་པར་བྱ་བ་ཡིན་པས་ཁྱབ་པ་ཡོད། བརྗོད་བྱ་
དང་། ཡུལ་དང་། གཞལ་བྱ་རྣམས་དོན་གཅིག་ཡིན། 
དྲི་བ།༨༡. ཅི་ཞིག་ལ་རྗོད་བྱེད་ཟེར།
ལན། བརྡའི་དབང་གིས་དོན་གོ་བར་བྱེད་པ་རྗོད་བྱེད་ཀྱི་མཚན་ཉིད། མཚན་
གཞི་བུམ་པ་ཞེས་བརྗོད་པའི་སྒྲ་ལྟ་བུ། བུམ་པ་ཞེས་བརྗོད་པའི་སྒྲ་དེས་རང་ཡུལ་ 
བུམ་པ་གོ་བར་བྱེད་ཐུབ་པ་ལྟ་བུ་ཞིག་ལ་ཟེར། རང་ཡུལ་བརྡའི་དབང་གིས་གོ་བར་ 
བྱེད་པའི་མཉན་བྱ་ཞིག་ལ་རྗོད་བྱེད་ཟེར། རྗོད་བྱེད་ལ་ངོ་བོའི་སྒོ་ནས་དབྱེ་ན། ཡི་



གེ་དང་མིང་ཚིག བརྗོད་པ་བཅས་བཞི་རུ་དབྱེ་ཆོག་གོ །
དྲི་བ།༨༢. ཤེས་བྱ་ལ་འགལ་འབྲེལ་གཉིས་སུ་དབྱེ་བ་ལས་ཅི་ཞིག་ལ་འགལ་བ་ཟེར། 
ལན། གནོད་བྱ་གནོད་བྱེད་དུ་གྲུབ་པ་འགལ་བའི་མཚན་ཉིད། དེ་ཡང་ 
ཚད་མ་མདོ་ལས། བསྒྲུབ་བྱ་ལ་གནོད་གྲུབ་པའི་ཕྱིར། །གནོད་པ་བྱེད་པ་ 
འགལ་ཉིད་ཡིན། །ཞེས་དང༌། རིགས་གཏེར་ལས། ཆོས་གང་གང་ལ་གནོད་བྱེད་ 
པ། །དེ་ནི་དེ་ཡི་འགལ་ཟླ་ཡིན། །ཞེས་དང༌། རྣམ་ངེས་ལས། དེ་ཕྱིར་བསྒྲུབ་པར་བྱ་ 
བ་ལ་གནོད་པར་བྱེད་པ་ཁོ་ན་འགལ་བ་ཡིན་ནོ། །ཞེས་པ་ལྟར། ཐ་དད་གང་ཞིག་
རྒྱུན་ནུས་མཚུངས་སུ་འགྲོགས་མི་རུང་བ་ལྷན་ཅིག་མི་གནས་འགལ་གྱི་མཚན་ཉིད། 
མཚན་གཞི། ཚ་རེག་གིས་གྲང་རེག་འགོག་པའི་ཚེ་གྲང་རེག་གི་རྒྱུན་འགོག་པར་བྱེད་
པའི་ཆ་ནས་འགལ་བ་ཡིན་པ་ལྟ་བུ་དང་། སྣང་བ་དང་མུན་པ་བདག་འཛིན་དང་ 
བདག་མེད་ལྟ་བུ་སོགས་ནི་ལྷན་ཅིག་མི་གནས་འགལ་ཡིན། ཐ་དད་གང་ཞིག་གཞི་ 
མཐུན་དང་ཕུང་གསུམ་མི་སྲིད་པ་ཕན་ཚུན་སྤངས་འགལ་གྱི་མཚན་ཉིད། མཚན་
གཞི། དངོས་དངོས་མེད་དང་སྔོན་པོ་དང་སྔོ་མིན། རྟག་མི་རྟག་ལྟ་བུ་སོགས་ནི་ཕན་ 
ཚུན་སྤངས་འགལ་ཡིན་ནོ། །གཞུང་འགའ་ཞིག་ཏུ། ཐ་དད་ཅིང་གཞི་མཐུན་མི་སྲིད་ 
པའི་ཆོས་འགལ་བའི་མཚན་ཉིད། མཚན་གཞི། ཀྭ་བུམ་གཉིས། རྟག་དངོས་གཉིས་ 
ལྟ་བུ། དེ་ཡང་ཆོས་གང་ཡང་རུང་བ་གཉིས་ཕན་ཚུན་ཐ་དད་ཡིན་པ་གང་ཞིག་དེ་
གཉིས་གཞི་མཐུན་མི་སྲིད་པ་སྟེ། དེ་གཉིས་ཀྱི་ཡིན་པ་མི་སྲིད་པ་ཞིག་ལ་འགལ་བ་ 
ཞེས་བརྗོད་པ་ཡིན། དེ་ལ་དབྱེ་ན། ལྷན་ཅིག་མི་གནས་འགལ་དང་ཕན་ཚུན་སྤངས་ 
འགལ་གཉིས། འགལ་བ་དང་ཕན་ཚུན་སྤངས་འགལ་གཉིས་དོན་གཅིག་ཡིན། 
དྲི་བ།༨༣. ཅི་ཞིག་ལ་ལྷན་ཅིག་མི་གནས་འགལ་ཟེར།



ལན།ཐ་དད་གང་ཞིག་རྒྱུན་ནུས་མཚུངས་སུ་འགྲོགས་སུ་མི་རུང་བ་ལྷན་ཅིག་མི་ 
གནས་འགལ་གྱི་མཚན་ཉིད། མཚན་གཞི། སྣང་མུན་གཉིས། ཚ་རེག་དང་གྲང་རེག་ 
སོགས་རྒྱུན་ནུས་མཚུངས་སུ་འགྲོགས་མི་རུང་བའི་དངོས་པོ་ཐམས་ཅད་ཡིན་ནོ། །
དྲི་བ།༨༤. ཅི་ཞིག་ལ་འབྲེལ་བ་ཟེར།
ལན།ཆོས་གང་ཞིག་ཆོས་གཞན་མི་འདོར་བ་ཆོས་གཞན་དེ་དང་འབྲེལ་བའི་
མཚན་ཉིད། མཚན་གཞི། མེ་དུ་གཉིས་ལྟ་བུ། དེ་ལ་དབྱེ་ན་གཉིས། འབྲེལ་བ་གང་ 
ཞིག་ངོ་བོ་གཅིག་པའི་སྟོབས་ཀྱི་སྒོ་ནས་མི་འདོར་བ་བདག་གཅིག་འབྲེལ་གྱི་མཚན་
ཉིད། མཚན་གཞི། བུམ་པ་མི་རྟག་པ་ལྟ་བུ། འབྲེལ་བ་གང་ཞིག་བསྐྱེད་བྱ་སྐྱེད་བྱེད་ 
ཀྱི་སྒོ་ནས་མི་འདོར་བ་དེ་བྱུང་འབྲེལ་གྱི་མཚན་ཉིད། མཚན་གཞི། མེ་དང་དུ་བ་ལྟ་
བུའོ། །
དྲི་བ།༨༥. ཅི་ཞིག་ལ་མི་འགལ་བ་ཟེར།
ལན། ཁྱོད་ཀྱི་ཡིན་པ་ཡོད་པ་མི་འགལ་བའི་མཚན་ཉིད། མཚན་གཞི། བུམ་པ་ 
དང་ཤེས་བྱ་ལྟ་བུ། ཆོས་དེ་གཅིག་གམ་གཉིས་སོགས་གང་ཡིན་ཡང་དེའི་ཡིན་པ་
ཡོད་པ་ཅན་གྱི་ཆོས་དེ་མི་འགལ་བ་ཡིན་ཞེས་བརྗོད་པའོ། །བུམ་པའང་ཡིན་ལ་ 
ཤེས་བྱའང་ཡིན་པ་ཡོད་པ་ལྟ་བུའོ། །
དྲི་བ།༨༦. ཤེས་བྱ་ལ་དགག་སྒྲུབ་གཉིས་སུ་དབྱེ་བ་ལས་ཅི་ཞིག་ལ་སྒྲུབ་པ་ཟེར། 
ལན། རྟོག་པས་དགག་བྱ་དངོས་སུ་བཅད་པ་ལ་མི་ལྟོས་པར་རྟོགས་སུ་རུང་བ་ 
སྒྲུབ་པའི་མཚན་ཉིད། མཚན་གཞི། བུམ་པ། གཟུགས། ཤེས་པ། ཀ་བ་ལྟ་བུའོ། །བུམ་ 
པ་དེ་རང་དངོས་སུ་རྟོགས་པའི་བློས་དགག་བྱ་གང་ཡང་དངོས་སུ་བཅད་ནས་ 
རྟོགས་མི་དགོས་པར་བུམ་པ་དེ་རང་དབང་གིས་བློ་ངོར་འཆར་རུང་བ་ཡིན་པས་



དེ་ལ་སྒྲུབ་པ་ཟེར། སྒྲུབ་པ་ཡིན་ན་དངོས་པོ་ཡིན་པས་ཁྱབ། བུམ་པ་ཁྱོད་འཛིན་ 
རྟོག་པས་ཁྱོད་རང་དངོས་སུ་རྟོགས་ནས་ཁྱོད་ཀྱི་དགག་བྱ་ཤུགས་ལ་བཅད་པའི་
ཕྱིར་རོ། །
དྲི་བ།༨༧. ཅི་ཞིག་ལ་དགག་པ་ཟེར།
ལན། རྟོག་པ་རང་གི་དགག་བྱ་དངོས་སུ་བཅད་ནས་རྟོགས་སུ་རུང་བ་དགག་ 
པའི་མཚན་ཉིད། མཚན་གཞི། བུམ་པ་མི་རྟག་པ་དང་། ནམ་མཁའ་། ཡོད་པ། བུམ་ 
པའི་དོན་སྤྱི་ལྟ་བུའོ། །རྟག་པ་ཐམས་ཅད་དངོས་པོ་བཅད་ཙམ་གྱི་ཆ་ལ་བཏགས་པ་ 
ཡིན་པས་དེ་རྟོགས་པའི་ཚེ་དངོས་པོ་དངོས་སུ་བཅད་ནས་དངོས་མེད་རྟག་པ་དེ་ 
རྟོགས་དགོས་ལ། དེས་ན་རྟག་པ་ཡིན་ན་དགག་པ་ཡིན་པས་ཁྱབ། བུམ་པའི་དོན་ 
སྤྱི་ནི། རྟོག་ངོར་བུམ་པ་མ་ཡིན་པ་ལས་ལོག་པར་སྣང་བ་དེ་ཡིན་ལ། དེ་དངོས་སུ་ 
རྟོགས་པའི་བློས་དེའི་དགག་བྱ་བུམ་པ་རང་མཚན་གྱིས་གྲུབ་པ་དངོས་སུ་བཅད་་ 
ནས་བུམ་པ་མ་ཡིན་པ་ལས་ལོག་པར་སྣང་བའམ་ལྟོ་ལྡིར་བའི་རྣམ་པའི་བློ་ངོར་ 
ཤར་བའི་བུམ་པ་དེ་དོན་སྤྱི་ཡིན་པར་རྟོགས་པ་ལྟ་བུ་དང་། བུམ་པ་མི་རྟག་པར་ 
རྟོགས་པའི་བློས་བུམ་པ་མི་རྟག་པའི་དགག་བྱ་བུམ་པ་མི་རྟག་པ་ཡིན་པ་དངོས་སུ་
བཅད་ནས་བུམ་པ་མི་རྟག་པ་རྟོགས་པ་ལྟ་བུ་སྟེ། དེས་ན་བུམ་པ་མི་རྟག་པ་དགག་ 
པ་ཡིན་ཞེས་བརྗོད་དོ། །དགག་པ་དང་། སེལ་བ། གཞན་སེལ། ལྡོག་པ་རྣམས་དོན་ 
གཅིག་ཡིན།
དྲི་བ།༨༨. དགག་པ་ལ་དབྱེ་ན་མ་ཡིན་དགག་པ་དང་མེད་དགག་གཉིས་ཡོད་པ་ 
ལས་ཅི་ཞིག་ལ་མ་ཡིན་དགག་ཟེར།
ལན། རང་དངོས་སུ་རྟོགས་པའི་བློས་རང་གི་དགག་བྱ་བཅད་ཤུལ་དུ་སྒྲུབ་ཆོས་



གཞན་འཕེན་པ་མ་ཡིན་དགག་གི་མཚན་ཉིད། མཚན་གཞི། འདི་བྲམ་ཟེ་མིན་དང་། 
བུམ་པ་མ་ཡིན་པ་ལས་ལོག་པ། ལྷས་སྦྱིན་ཚོན་པོས་ཉིན་པར་ཟས་མི་ཟ་བ་ལྟ་བུ།
དཔེར་ན། ལྷས་སྦྱིན་ཚོན་པས་ཉིན་པར་ཟས་མི་ཟ་བ་དངོས་སུ་རྟོགས་པའི་བློས་ 
རང་གི་དགག་བྱ་ཉིན་མོ་ཟས་ཟ་བ་དངོས་སུ་བཀག་ནས་དེའི་ཤུལ་དུ་བཀག་ཙམ་
དེ་ལས་ཆོས་གཞན་པ་མཚན་མོ་ཟས་ཟ་བར་བསྟན་ལ། ཟས་ཟ་བའི་དུས་ཀྱང་ཉིན་ 
མོ་ཟ་བ་དངོས་སུ་བཀག་ནས་མཚན་མོ་ཟ་བ་ཤུགས་ལ་གོ་བ་སྟེ། སྒྲུབ་ཆོས་གཞན་ 
མཚན་མོ་ཟས་ཟ་བ་འཕེན་པའམ་རྟོགས་རྒྱུ་ཡོད་པ་འདི་ལྟ་བུ་ཞིག་ལ་མ་ཡིན་ 
དགག་ཟེར། མ་ཡིན་དགག་དང་མ་ཡིན་དགག་གི་གཞན་སེལ་དོན་གཅིག་ཡིན། 
དྲི་བ།༨༩. ཅི་ཞིག་ལ་མེད་དགག་ཟེར།
ལན། རང་དངོས་སུ་རྟོགས་པའི་བློས་རང་གི་དགག་བྱ་བཅད་ཤུལ་དུ་སྒྲུབ་ཆོས་ 
གཞན་མི་འཕེན་པ་མེད་དགག་གི་མཚན་ཉིད། མཚན་གཞི། ནམ་མཁའ་དང༌། གང་ 
ཟག་གི་བདག་མེད། བུམ་པའི་དགག་གཞི། རི་རྭ་མེད་པ་ལྟ་བུའོ། །དེས་ན་དགག་བྱ་ 
ཡོད་མེད་གང་ཡིན་ཡང་དགག་བྱ་དེ་བཅད་ཙམ་གྱི་ཆ་ལ་བཞག་པའི་ཆོས་ཐམས་ 
ཅད་མེད་དགག་ཡིན། མེད་དགག་ནི་རང་དངོས་སུ་རྟོགས་པའི་བློས་མེད་དགག་ 
དེས་རང་གི་དགག་བྱ་དེ་བཀག་ཙམ་མམ་མེད་ཙམ་གྱི་ཆ་དེ་རྟོགས་པ་ལ་མེད་ 
དགག་ཟེར་བ་ལས། གཞན་པའི་སྒྲུབ་པ་དང་མ་ཡིན་དགག་གི་ཆོས་གཉིས་གང་
ཡང་དངོས་ཤུགས་གང་དུའང་མི་རྟོགས་པའམ་མི་འཕེན་པ་ཞིག་ལ་ཟེར། དཔེར་ 
ན། ནམ་མཁའ་དངོས་སུ་རྟོགས་པའི་བློས་རང་གི་དགག་བྱ་ཐོགས་རེག་བཅད་ཙམ་
མམ་མེད་ཙམ་གྱི་ཆ་དེ་རྟོགས་པ་ལས། དེ་ལས་གཞན་པའི་ཆོས་གང་ཡང་དངོས་ 
ཤུགས་གང་དུའང་མི་རྟོགས་པ་ལྟ་བུའོ། །



དྲི་བ།༩༠. ཅི་ཞིག་ལ་གཞན་སེལ་ཟེར།
ལན། རང་དངོས་སུ་རྟོགས་པའི་བློས་རང་གི་དགག་བྱ་དངོས་སུ་བསལ་བའི་སྒོ་
ནས་རྟོགས་པར་བྱ་བ་དེ་གཞན་སེལ་གྱི་མཚན་ཉིད། མཚན་གཞི། བུམ་པ་མི་རྟག་
པ། གང་ཟག་གི་བདག་མེད། དེས་ན་དགག་པ་ལས་ལོགས་སུ་གཞན་སེལ་མེད་པས་ 
དགག་པ་དང་གཞན་སེལ་དོན་གཅིག་ཏུ་གོ་ཆོག་གོ །
དྲི་བ།༩༡. ཤེས་བྱ་ལ་མངོན་ལྐོག་གཉིས་སུ་དབྱེ་བ་ལས་ཅི་ཞིག་ལ་མངོན་འགྱུར་ཟེར། 
ལན། དོན་སྤྱི་ལ་མ་ལྟོས་པར་མངོན་སུམ་ཚད་མས་དངོས་སུ་རྟོགས་པར་བྱ་ 
བ་མངོན་གྱུར་གྱི་མཚན་ཉིད། མངོན་འགྱུར་དང་དངོས་པོ་དོན་གཅིག་ཏུ་བཤད། 
མཚན་གཞི། བུམ་པ། ཀ་བ་ལྟ་བུ། སྤྱིར་དངོས་པོ་ཡིན་ན་མངོན་གྱུར་ཁོ་ན་ཡིན་པས་ 
ཁྱབ། གཞི་གྲུབ་ན་མངོན་གྱུར་ཡིན་པས་མ་ཁྱབ་སྟེ་རྟག་པ་སོགས་གཞི་གྲུབ་ཀྱང་
མངོན་གྱུར་མ་ཡིན་པའི་ཁྱབ་པས་ཕྱིར་རོ། །བློ་དེ་ལ་མངོན་གྱུར་ཡིན་ན་བློ་དེ་ལ་ 
ལྐོག་གྱུར་མ་ཡིན་པས་ཁྱབ། བློ་སོ་སོ་ལ་ལྟོས་ན་མངོན་ལྐོག་གཉིས་ཀའི་ཡིན་པ་ 
ཡོད་དེ། ལའི་སྟེང་གི་གང་ཟག་ལ་ལའི་མེ་དེ་མངོན་གྱུར་དང་། ཐག་རིང་གི་གང་ 
ཟག་ལ་མེ་དེ་ལྐོག་གྱུར་ཡིན། སློབ་དཔོན་ཤྰཀྱ་བློས། མངོན་སུམ་ཡང་ཀློག་ཏུ་གྱུར་ 
བའི་ཕྱིར་དང་། ལྐོག་ཏུ་གྱུར་བ་ཡང་གཞན་དུ་མངོན་སུམ་ཉིད་དུ་འགྱུར་བའི་ཕྱིར། 
ཞེས་གསུངས་སོ། །
དྲི་བ།༩༢. ཅི་ཞིག་ལ་ལྐོག་གྱུར་ཟེར།
ལན། དོན་སྤྱི་སྣང་ཡུལ་བྱས་ནས་རྗེས་དཔག་ཚད་མས་དངོས་སུ་རྟོགས་པར་ 
བྱ་བ་ལྐོག་གྱུར་གྱི་མཚན་ཉིད། ལྐོག་གྱུར་དང་ཤེས་བྱ་དོན་གཅིག་ཏུ་བཤད། མཚན་ 
གཞི། གཟུགས་དང་ནམ་མཁའ། བུམ་པ་དང་གང་ཟག་གི་བདག་མེད་ལྟ་བུའོ། །གཞི་



གྲུབ་ན་ལྐོག་གྱུར་ཡིན་པས་མ་ཁྱབ་སྟེ། ཁོ་རྟོགས་པའི་རྗེས་དཔག་ཚད་མ་ཡོད་པའི་ 
ཕྱིར། རྟག་པ་རྣམས་ལྐོག་གྱུར་ཁོ་ན་ཡིན། དངོས་པོ་རྣམས་མངོན་ལྐོག་གཉིས་ཀ་ 
ཡིན་ནོ། །
དྲི་བ།༩༣. ཤེས་བྱ་ལ་ཡུལ་དང་ཡུལ་ཅན་གཉིས་སུ་དབྱེ་བ་ལས་ཅི་ཞིག་ལ་ཡུལ་ཟེར། 
ལན། བློས་རིག་པར་བྱ་བ་ཡུལ་གྱི་མཚན་ཉིད། བློ་སྤྱིས་རིག་པར་བྱ་བའམ་བློ་ 
ཚད་མས་རྟོགས་པར་བྱ་བ་ཞིག་ལ་ཟེར། མཚན་གཞི། བུམ་པ། ཤེས་པ། གང་ཟག་ལྟ་ 
བུ། བུམ་པ་ཡུལ་ཡིན་ཏེ་ཁྱོད་འཛིན་རྟོག་པས་རིག་པར་བྱ་བའི་ཡུལ་ཡིན་པའམ་ 
ཁྱོད་འཛིན་བློས་རྟོགས་པར་བྱ་བ་ཞིག་ཡིན་པས་ཁྱོད་ཡུལ་དུ་བཞག་གོ ། ཡུལ་ལ་ 
དབྱེ་ན། སྣང་ཡུལ། གཟུང་ཡུལ། ཞེན་ཡུལ། འཇུག་ཡུལ་ཏེ་བཞི་ཡོད། ཡུལ་དང་། 
གཞལ་བྱ། བརྗོད་བྱ། ཡོད་པ། ཤེས་བྱ་རྣམས་དོན་གཅིག་ཡིན།
དྲི་བ།༩༤. ཡུལ་ལ་དབྱེ་ན། སྣང་ཡུལ་དང་གཟུང་ཡུལ་ཞེན་ཡུལ་འཇུག་ཡུལ་བཞི་ 
ལས་ཅི་ཞིག་ལ་སྣང་ཡུལ་ཟེར།
ལན། རང་འཛིན་ཤེས་པ་ལ་རྣམ་པ་འཆར་བའི་ཡུལ་སྣང་ཡུལ་གྱི་མཚན་ཉིད། 
མཚན་གཞི། དཔེར་ན། བུམ་འཛིན་མིག་ཤེས་ལ་དངོས་སུ་འཆར་བའི་བུམ་པ་དང་།
བུམ་འཛིན་རྟོག་པ་ལ་འཆར་བའི་བུམ་པའི་དོན་སྤྱི་ལྟ་བུའོ། །རྟོག་པའི་སྣང་ཡུལ་
བུམ་པའི་དོན་སྤྱི་དང༌། རྟོག་མེད་ཀྱི་སྣང་ཡུལ་བུམ་པ་འཇོག་དགོས་པས་དེ་གཉིས་ 
ཀྱི་སྣང་ཡུལ་ལ་ཁྱད་པར་ཡོད་དེ། རྟོག་མེད་མངོན་སུམ་གྱི་སྣང་ཡུལ་ལ་དངོས་པོ་ 
ཐམས་ཅད་དང་། རྟོག་པའི་སྣང་ཡུལ་ལ་དོན་སྤྱི་ཐམས་ཅད་འཇོག་དགོས། 
དྲི་བ།༩༤. ཅི་ཞིག་ལ་གཟུང་ཡུལ་ཟེར།
ལན། རང་འཛིན་མངོན་སུམ་ལ་རང་འདྲའི་རྣམ་པ་གཏོད་བྱེད་ཀྱི་ཕྱི་དོན་



གཟུང་ཡུལ་གྱི་མཚན་ཉིད། མཚན་གཞི། བུམ་འཛིན་མིག་ཤེས་ལ་སྣང་བའི་བུམ་པ་ 
དང་། སྒྲ་འཛིན་རྣ་ཤེས་ལ་སྣང་བའི་སྒྲ་ལྟ་བུའོ། །སྣང་ཡུལ་དང་གཟུང་ཡུལ་དོན་ 
གཅིག་ཏུ་སྨྲ་བར་བྱེད་ན། རི་བོང་རྭ་འཛིན་རྟོག་པ་ལ་གཟུང་ཡུལ་ཡོད་པར་ཐལ་ 
བའི་སྐྱོན་ཡོད་ལ། དེས་ན་ཁྱོད་ཀྱི་གཟུང་ཡུལ་དེ་གཞན་གྱིས་རྟོགས་པར་ཐལ་བའི་ 
སྐྱོན་ཡང་ཡོད། རྣམ་འགྲེལ་ལས། རྣམ་པ་དེ་ནི་ཐ་དད་ན། །གཞན་གྱིས་ཀྱང་ནི་ 
རྟོགས་པར་འགྱུར། །ཞེས་གསུངས་སོ། །
དྲི་བ།༩༦. ཅི་ཞིག་ལ་ཞེན་ཡུལ་ཟེར།
ལན། རང་འཛིན་རྟོག་པས་ཞེན་ནས་རྟོགས་པར་བྱ་བ་ཞེན་ཡུལ་གྱི་མཚན་ 
ཉིད། མཚན་གཞི། བུམ་པ་ལྟ་བུ། བུམ་པ་དེ་བུམ་པ་འཛིན་རྟོག་པའི་ཞེན་ཡུལ་ 
ཡིན་ཏེ། བུམ་འཛིན་རྟོག་པས་ཞེན་ནས་འཛིན་པ་ཡིན་ཕྱིར་ཞེན་ཡུལ་ཞེས་བརྗོད་ 
དོ། །འདིར་ཞེན་ནས་རྟོག་པར་བྱ་བ་ཞེས་པ་སྒྲ་དོན་འདྲེས་རུང་འཛིན་པའི་རྟོག་
པས་དོན་སྤྱི་དངོས་ཡུལ་དུ་བྱས་ནས་འཛིན་པ་ཞིག་ལ་གོ་ད དགོས། 
དྲི་བ།༩༧. ཅི་ཞིག་ལ་འཇུག་ཡུལ་ཟེར།
ལན། བློ་དོན་མཐུན་གྱིས་ཇི་ལྟར་བཟུང་བ་བཞིན་གྲུབ་པའི་ཆོས་དེ་འཇུག་ཡུལ་ 
གྱི་མཚན་ཉིད། དེ་དང་ཤེས་བྱ་དོན་གཅིག་ཡིན། མཚན་གཞི། བུམ་པ་དེ་བུམ་འཛིན་ 
མིག་ཤེས་དང་བུམ་འཛིན་རྟོག་པའི་འཛིན་སྟངས་ཀྱི་ཡུལ་ལམ་འཇུག་ཡུལ་ཡིན། 
རྟོག་པ་དོན་མཐུན་དང་དོན་མཐུན་མ་ཡིན་པ་ཐམས་ཅད་ལ་ཡོད་དོ། །
དྲི་བ།༩༨. ཅི་ཞིག་ལ་ཡུལ་ཅན་ཟེར།
ལན། རང་ཡུལ་ལ་འཇུག་པའི་དངོས་པོ་ཡུལ་ཅན་གྱི་མཚན་ཉིད། མཚན་གཞི། 
སྒྲ་མི་རྟག་པར་རྟོགས་པའི་བློ་ལྟ་བུ། ཡུལ་ཅན་ལ་དབྱེ་ན། སྒྲ་དང་བློ་དང་གང་ཟག་



སྟེ་གསུམ་ཡོད། སྒྲའི་ཡུལ་ཅན་ནི། མིང་ཚིག་བརྗོད་པ་ཀུན་གྱི་རྩོམ་གཞིར་གྱུར་པའི་ 
སྒྲའི་སྐད་གདངས་རྗོད་བྱེད་སྒྲའི་མཚན་ཉིད། མཚན་གཞི། བཀའ་བསྟན་དང་སྒྲ་མི་ 
རྟག་པ་ཞེས་བརྗོད་པའི་སྒྲ་ལྟ་བུའོ། །དེ་ཡུལ་ཅན་ཡིན་ཏེ། རང་ཡུལ་སྒྲ་མི་རྟག་པ་ 
ལ་འཇུག་པའི་ཆོས་ཡིན་པའི་ཕྱིར། བློའི་ཡུལ་ཅན་ནི། རང་ཡུལ་འཛིན་པ་ཡུལ་ཅན་ 
བློ་ཡི་མཚན་ཉིད། སྒྲ་མི་རྟག་པར་རྟོགས་པའི་བློ་ལྟ་བུ། ཡུལ་ཅན་གང་ཟག གདགས་ 
གཞི་ཕུང་པོ་བཞིའམ་ལྔ་ལ་བཏགས་པའི་སྐྱེས་བུ་གང་ཟག་གི་མཚན་ཉིད། གང་ 
ཟག་གང་དང་གང་གི་རང་རྒྱུད་ཀྱི་བློའི་འཇུག་ཡུལ་གང་ཡིན་པ་དེ་གང་ཟག་དེའི་ 
ཡུལ་ཡིན། གང་ཟག་དེས་རྟོགས་མ་རྟོགས་གང་ཟག་དེའི་རྒྱུད་ཀྱི་བློས་རྟོགས་མ་ 
རྟོགས་ལ་ཟེར་བའི་ཕྱིར། བློའི་ཡུལ་ཡིན་ན་གང་ཟག་གི་ཡུལ་ཡང་ཡིན་ནོ། །
དྲི་བ།༩༩. དངོས་པོ་ལ་རྒྱུ་འབྲས་གཉིས་སུ་དབྱེ་བ་ལས་ཅི་ཞིག་ལ་རྒྱུ་ཟེར། 
ལན། སྐྱེད་བྱེད་རྒྱུའི་མཚན་ཉིད། རང་གི་འབྲས་བུ་གང་ཡིན་པ་དེ་སྐྱེད་པར་ 
བྱེད་པ་ལ་རྒྱུ་ཟེར། མཚན་གཞི། མྱུ་གུའི་སྔ་ལོགས་སུ་བྱུང་བའི་མྱུ་གུའི་རྒྱུར་གྱུར་བའི་ 
དངོས་པོ་ལྟ་བུ། རྒྱུ་ལ་དངོས་རྒྱུ་དང་བརྒྱུད་རྒྱུ་གཉིས་ཡོད།
དྲི་བ།༡༠༠. རྒྱུ་ལ་དངོས་རྒྱུ་དང་བརྒྱུད་རྒྱུ་གཉིས་ཡོད་པ་ལས་ཅི་ཞིག་ལ་དངོས་རྒྱུ་ཟེར། 
ལན། དངོས་སུ་སྐྱེད་བྱེད་དངོས་རྒྱུའི་མཚན་ཉིད་། མཚན་གཞི། དུ་བ་སྐད་ཅིག་ 
དང་པོ་ལ་མེ་དེ་དངོས་རྒྱུ་ཡིན་པ་ལྟ་བུ། དེ་ལ་ཉེར་ལེན་དང་ལྷན་ཅིག་བྱེད་རྐྱེན་
གཉིས། རང་འབྲས་རང་འདྲའི་རིགས་རྒྱུན་དུ་གཙོ་བོར་སྐྱེད་བྱེད་ཉེར་ལེན་གྱི་རྒྱུའི་ 
མཚན་ཉིད། མཚན་གཞི། བུད་ཤིང་སྐད་ཅིག་ཐ་མ་དེ་སོལ་བའི་ཉེར་ལེན་གྱི་རྒྱུ་ཡིན་ 
པ་ལྟ་བུའོ། །རང་འབྲས་རང་དང་རིགས་རྒྱུན་མི་འདྲ་བར་གཙོ་བོར་སྐྱེད་བྱེད་ལྷན་ 
ཅིག་བྱེད་རྐྱེན་གྱི་མཚན་ཉིད། མཚན་གཞི། རྫ་བུམ་གྱི་རྒྱུར་གྱུར་བའི་སྐྱེས་བུའི་བྱེད་



རྩོལ་དེ་རྫ་བུམ་གྱི་ལྷན་ཅིག་བྱེད་རྐྱེན་ཡིན། དངོས་པོ་ཡིན་ན་ཉེར་ལེན་གྱི་རྒྱུ་ཡིན་ 
པས་མ་ཁྱབ་སྟེ་མར་མེ་སྐད་ཅིག་མཐའ་མ་བཞིན་ནོ། །
དྲི་བ།༡༠༡. ཅི་ཞིག་ལ་བརྒྱུད་རྒྱུ་ཟེར།
ལན། བརྒྱུད་ནས་སྐྱེད་བྱེད་བརྒྱུད་རྒྱུའི་མཚན་ཉིད། མཚན་གཞི། དུ་བའི་རྒྱུད་ 
བུད་ཤིང་ལྟ་བུ་དེ་དུ་བའི་བརྒྱུད་རྒྱུ་ཡིན། རྫ་བུམ་གྱི་སྔ་ལོགས་སུ་བྱུང་བའི་སྔ་ལོགས་
སུ་བྱུང་བའི་རྫ་བུམ་གྱི་རྒྱུར་གྱུར་བའི་འཇིམ་པ་དེ་རང་འབྲས་རྫ་བུམ་གྱི་བརྒྱུད་རྒྱུ་
ཡིན་ཏེ། རང་འབྲས་རྫ་བུམ་དེ་བརྒྱུད་ནས་སྐྱེད་བྱེད་ཡིན་པའི་ཕྱིར། དངོས་པོ་ཡིན་ན་ 
བརྒྱུད་རྒྱུ་ཡིན་པས་མ་ཁྱབ་སྟེ་མར་མེ་སྐད་ཅིག་མཐའ་མ་བཞིན་ནོ། །
དྲི་བ།༡༠༢. ཅི་ཞིག་ལ་འབྲས་བུ་ཟེར།
ལན། བསྐྱེད་བྱ་འབྲས་བུའི་མཚན་ཉིད། རྒྱུ་གང་ཞིག་གིས་གསར་དུ་བསྐྱེད་པར་ 
བྱ་བའི་ཆོས་དེ་འབྲས་བུ་ཡིན། མཚན་གཞི། བུམ་པའི་རྒྱུན་ཕྱི་མ་རྣམས་དང་། བུམ་ 
པའི་འབྲས་བུར་གྱུར་པའི་བུམ་འཛིན་ཚད་མ་ལྟ་བུ། དབྱེ་ན། དངོས་འབྲས་དང་
བརྒྱུད་འབྲས་གཉིས་ཡོད།
དྲི་བ།༡༠༣. འབྲས་བུ་ལ་དབྱེ་ན་དངོས་འབྲས་དང་བརྒྱུད་འབྲས་གཉིས་ཡོད་པ་དེ་ 
ཅི་ལྟ་བུ་ཞིག་ལ་ཟེར།
ལན། དངོས་སུ་བསྐྱེད་བྱ་དེ་དངོས་འབྲས་ཀྱི་མཚན་ཉིད། རྒྱུ་དེའི་རང་དང་རང་ 
གི་འབྲས་བུའི་བར་དུ་རྒྱུའི་རྒྱུན་གཞན་གྱིས་བར་མ་ཆོད་པར་དངོས་སུ་བསྐྱེད་པར་ 
བྱ་བའི་ཆོས་དེ་དངོས་འབྲས་ཡིན། མཚན་གཞི། ཤོག་གུའི་ཕྱི་ལོགས་དེ་མ་ཐག་ཏུ་ 
བྱུང་བའི་ཤོག་གུའི་འབྲས་བུ་ལྟ་བུའོ། །བརྒྱུད་ནས་བསྐྱེད་བྱ་བརྒྱུད་འབྲས་ཀྱི་མཚན་ 
ཉིད། མཚན་གཞི། ཤོག་གུའི་ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་བའི་ཤོག་གུའི་



འབྲས་བུ་ལྟ་བུའོ། །
ཞེས་ཚད་མ་རིག་པའི་དྲིས་ལན་བརྒྱ་བ་འདི་ཉིད་རང་དང་སྐལ་བ་མཉམ་པའི་
སློབ་གྲོགས་མི་ཉུང་བ་ཞིག་གིས། སྔ་གཞུག་ཏུ་དྲི་བ་དྲུག་ཅུ་ལྷག་ལ་ལན་འདེབས་
དགོས་བྱུང་བ་དག་རང་ཉིད་ཀྱིས་ཟིན་བྲིས་སུ་ཕབ་པ་དང་། སློབ་གྲོགས་སྐོར་ཞིག་
གིས་རེ་འདུན་མཚོན་བྱེད་དང་། ད་དུང་རང་ཉིད་རིག་གཞུང་ལ་གོམས་པའི་ཕྱིར་ 
རང་ཉིད་ཀྱིས་རང་ཉིད་ལ་དྲི་བ་བཏོན་ཏེ། ཚད་མའི་དྲིས་ལན་བརྒྱ་བ་འདི་སྤྱི་ལོ་ 
༢༠༠༧ ལོའི་ཟླ་༥ བའི་ངལ་གསོའི་དུས་ཚིགས་ཀྱི་སྐབས་སུ་གངས་ལྗོངས་ཤེས་རིག་ 
ནོར་བུའི་སློབ་གླིང་གི་སློབ་མཐར་ཞུགས་པའི་སློབ་བུ་ཐ་ཤལ་བ་རྨེ་གྲྭ་ཚེ་རིང་
བསམ་འགྲུབ་ཏུ་འབོད་པས་བྲིས་པ་འདིས། རང་དང་སྐལ་བ་མཉམ་པའི་བྱིས་པ་ 
དག་ལ་བློ་སྒོ་འབྱེད་པའི་ལྡེ་མིག་ཅིག་ཏུ་འགྱུར་བར་ཤོག་ཅིག་གུ། །།

