དྲི་བ། དཀོར་མཛོད་པེ་ཧར་གླིང་ནི་བཙན་པོ་སུའི་སྐུ་
རིང་ལ་བཞེངས་པ་ཡིན།
ལན། དཀོར་མཛོད་པེ་ཧར་གླིང་ནི་བཙན་པོ་ཁྲི་སྲོང་ལྡེ་
བཙན་གྱི་སྐུ་རིང་ལ་བསམ་ཡས་གཙུག་ལག་ཁང་གི་བྱང་ངོས་སུ་་་་་་
བཞེངས་པའི་རྒྱལ་པོ་པེ་ཧར་གྱི་རྟེན་བཞུགས་སའི་ལྷ་ཁང་གི་མིང་་་
སྟེ། འདིའི་ནང་དུ་བྷ་ཏ་ཧོར་གྱི་སྒོམ་གྲྭ་ནས་རྒྱལ་པོ་པེ་ཧར་སྤྱན་
འདྲེན་སྐབས། ཧོར་གྱི་སྒོམ་གྲྭའི་རྒྱུ་ནོར་རྩ་ཆེན་མང་བོ་བོད་དུ་
དྲངས་པ་དང་། རྒྱལ་པོ་པེ་ཧར་གྱི་རྟེན་མདོས་སོགས་འཇིག་རྟེན་
ན་དཀོན་པའི་རྒྱུ་ནོར་རིན་ཐང་བྲལ་པ་མང་བོ་ལྷ་ཁང་དེར་བཞག་་
ཡོད་ཚུལ་ཟུར་ཙམ《བཀའ་ཐང》ནང་དུ་གསལ།
དྲི་བ། 《བཀའ་ཆེམས་ཀ་ཁོལ་མ》»གཏེར་ནས་འདོན་
མཁན་སུ་ཡིན།
ལན། བོད་རྒྱལ་སྲོང་བཙན་སྒམ་པོ་སྐུ་མྱ་ངན་ལས་འདའ་
ཁར་དབོན་སྲས་མང་སྲོང་མང་བཙན་དང༌། མོང་བཟའ། སློབ་
དཔོན་ཐོན་མི། བློན་པོ་རྣམས་གཙོས་པའི་བོད་འབངས་སྤྱི་ལ་ཞལ་
ཆེམས་སུ་གསུངས་པ་རྣམས་ཡི་གེར་བཀོད་དེ། ལྷ་སའི་གཙུག་ལག་
ཁང་གི་ཀ་བ་ཤིང་ལོ་ཅན་གྱི་འོག་ཏུ་སྦས་པ། ཕྱིས་ཇོ་བོ་རྗེ་བོད་དུ་



ཕེབས་ནས་ལྷ་སར་བཞུགས་སྐབས། སྤྲང་མོ་སྨྱོན་མ་ཞིག་གི་ལུང་
བསྟན་ལྟར་ཀ་བའི་ཁོག་ནས་བཏོན་ཏེ། རྣལ་འབྱོར་པ་སོགས་སློབ་
མ་བཞི་ལ་ལས་བགོས་བྱས་ཏེ། ཉིན་གཅིག་ལ་བཤུ་གང་ཐུབ་བྱས་
རུང་མཇུག་ཅུང་ཟད་མ་ཚར། མ་ཡིག་ཕྱིར་རང་གནས་སུ་བཞག་
ནས་བཤུ་འབྲི་བྱས་པ་དེའི་དཔེ་རྒྱུན་རིམ་པར་འཕེལ་བ་དེ་་་་་་་
ལ《བཀའ་ཆེམས་ཀ་ཁོལ་མ》»ཟེར། ཡང་བཤད་སྲོལ་ཞིག་ལ། མ་
ཕྱི་དེའི་དཔེ་མང་བོ་འཕེལ་རྒྱས་མ་བྱུང་བ་དང༌། ཉུང་ཤས་ཀྱང་
བོར་བརླག་བྱུང་བས། དེང་སང་མཐོང་རྒྱུ་ཡོད་པ་དེ་གཙུག་ལག་
ཁང་གི་དཀོན་གཉེར་ལོ་ལོན་ཞིག་གི་ངག་རྒྱུན་ལྟར་བྲིས་པ་ཡིན་་་་་་
པས། ཁུངས་མི་དག་པ་དང་ཡིག་ནོར་མང་བའི་རྒྱུ་མཚན་དེ་ཡིན་
ལལ། ད་དུང་ངག་རྒྱུན་མ་དག་པ་དེ་ཚོ་ཕྱིས་སུ་བར་དུ་བཅུག་པར་
བཤད། གང་ལྟར་འདིའི་ནང་དུ་ཆོས་རྒྱལ་སྲོང་བཙན་སྒམ་པོ་རང་
ཉིད་གཙོ་བོར་གྱུར་པའི་ལོ་རྒྱུས་ཀྱི་གནད་མང་བོ་ཞིག་དང་། ལྷ་
སའི་གཙུག་ལག་ཁང་གི་ཀ་གདུང་གི་ངོས་སུ་བྲིས་པའི་གབ་ཚིག་གི་་
ནང་དོན་དང་རི་མོའི་འགྲེལ་བ་གསལ་བོར་བྲིས་པ་སོགས་ཡོད་
པས། ལོ་རྒྱུས་ཀྱི་དཔེ་ཆ་རྩ་ཆེན་ཞིག་ཡིན།
༤


དྲི་བ། «བཀའ་གདམས་གླེགས་བམ>ལས་བོད་ཡུལ་གྱི་
དགེ་མཚན་བསྟན་པ་ཇི་ལྟར་ཡིན།
ལན། 《བཀའ་གདམས་གླེགས་བམ》»ལས། ཤར་རྡོ་རྗེ་
གདན་གྱི་བྱང་ཕྱོགས་ན། །གནས་པུར་རྒྱལ་བོད་ཅེས་བྱ་བ་ཡོད། །
རི་མཐོན་པོ་གནམ་གྱི་ཀ་བ་ཡོད། །མཚོ་དམའ་མོ་གཡུ་ཡི་མཎྜལ་
ཡོད། །གངས་དཀར་པོ་ཤེལ་གྱི་མཆོད་རྟེན་ཡོད། །སྤང་སེར་པོ་
གསེར་གྱི་ལྷུན་པོ་ཡོད། །དྲི་ཞིམ་པོ་སྨན་གྱི་བདུག་སྤོས་ཡོད།
དབྱར་བཀྲ་བ་གཡུ་ཡི་མེ་ཏོག་ཡོད། །སྟོན་བཀྲ་བ་གསེར་གྱི་མེ་ཏོག་
ཡོད་ཅེས་གསུངས་པ་ལྟར་རོ། །
དྲི་བ། བཀའ་ཡི་ཁྲིམས་ཡིག་ཆེན་མོ་དྲུག་ལས་ཁབ་སོ་
ནང་བའི་ཁྲིམས་ནི་ག་འདྲ་ཞིག་ཡིན།
ལན། བཀའ་ཡི་ཁྲིམས་ཡིག་ཆེན་མོ་དྲུག་ལས་ཁབ་སོ་ནང་
བའི་ཁྲིམས་ནི། 《ཆོས་འབྱུང་མཁས་པའི་དགའ་སྟོན》>ལས། གཉིས་
ཀ་བདེན་ན་རིགས་གཉིས་པ་ལྟར་བཅད་ཅེས་གསུངས་པ་ལྟར། སྔོན་
ཆད་ཁྱིམ་བདག་ཅིག་གི་བུ་བཙས་མ་ཐག་ཏུ་ཆུ་ལ་ལྷུང་བ་ཉ་ཞིག་་་་་་
གིས་མིད་པ། དེའི་རི་གཤམ་ན་གནས་པའི་ཁྱིམ་བདག་གཞན་ཞིག་
གི་གཡོག་གིས་ཉ་དེ་ཟིན་ནས་བཤས་པས། ཁྱེའུ་ཞིག་མ་ཤི་བར་བྱུང་



བ་བདག་པོར་ཕུལ། ཉིན་ཞིག་ཁྱིམ་བདག་གོང་མས་ཐོས་ནས་བརྩད་
དེ་རྒྱལ་པོ་ལ་ཞལ་ལྕེ་ཞུས་པས། གཉིས་ཀས་ཁྱེའུ་རེས་མོས་སུ་གསོས་
ལ་བུད་མེད་རེ་རེ་ལོངས། བུ་བྱུང་ན་ཁྱིམ་བདག་སོ་སོས་ཁྱེར་ཅིག་
ཅེས་བྱུང་ནས་ཁྱེའུ་རིགས་གཉིས་པར་མིང་ཆགས། བུ་རེ་རེ་སོ་སོས་
ཁྱེར། ཕྱིས་རབ་ཏུ་བྱུང་བ་དགེ་སློང་རིགས་གཉིས་པར་གྲགས་པ་དེ་
ལ་དཔེ་བླངས་ནས་གཉིས་བདེན་དང་དགའ་གསུམ་དུ་གཅོད་པ་ཁབ་
སོ་ནང་བའི་ཁྲིམས་ཡིག་ཏུ་གྲགས་ཞེས་པའི་གཏམ་རྒྱུད་ལ་དཔེ་པེ་་་་་་་་་
བླངས་ནས། ཕྱོགས་གཉིས་ཀ་ལ་བདེན་དོན་ཡོད་ན་དེ་ལུགས་ཀྱི་
ཁྲིམས་གཅོད་ཚུལ་གཏན་ལ་ཕབ་པ་ཞིག་རེད།
དྲི་བ། བཀའ་ཡི་ཁྲིམས་ཡིག་ཆེན་མོ་དྲུག་ལས་ཁྲི་རྩེ་འབུམ་
བཞེར་གྱི་ཁྲིམས་ནི་ག་འདྲ་ཞིག་ཡིན།
ལན། བཀའ་ཡི་ཁྲིམས་ཡིག་ཆེན་མོ་དྲུག་ལས་ཁྲི་རྩེ་འབུམ་
བཞེར་གྱི་ཁྲིམས་ནི་སྲིད་ཇུས་ལག་ལེན་དུ་བསྟར་བ་དང་། སྲིད་
དབང་གི་སྒྲིག་སྲོལ་གཏན་འབེབས་སོགས་ཡིན། དེར་ནང་གསེས་
དབྱེ་བ་དྲུག་ཡོད་དེ། 《ཆོས་འབྱུང་མཁས་པའི་དགའ་སྟོན》ལས།
ཐོག་མར་བོད་ཡུལ་རུ་ཆེན་ལྔ་རུ་ཕྱེ། །ཡུལ་གྱི་དབང་རིས་རྣམ་པ་
བཅོ་བརྒྱད་བཅད། །རྒོད་ཀྱི་སྟོང་སྡེ་དྲུག་ཅུ་རྩ་གཅིག་ཕྱེ། །གཡུང་



གི་མི་སྡེ་ཁེང་དང་ཡང་ཁེང་འབྱེད། །ཞང་གསུམ་བློན་བཅས་དབུས་
ཀྱི་འདུས་ས་འཛིན། །དཔའ་སྡེ་གསུམ་གྱིས་མཐའ་ཡི་སོ་ཁ་སྲུང་
ཞེས་བོད་ཡུལ་རུ་ཆེན་ལྔ་དང༌། ཡུལ་གྱི་དབང་རིས་རྣམ་པ་བཅོ་
བརྒྱད། རྒོད་ཀྱི་སྟོང་སྡེ་དྲུག་ཅུ་རྩ་གཅིག གཡུང་གི་མི་སྡེ་ཁེང་དང་
ཡང་ཁེང་། ཞང་གསུམ་བློན་བཅས་དབུས་ཀྱི་འདུས་ས་འཛིན་པ།
དཔའ་སྡེ་གསུམ་གྱིས་ཡུལ་མཐའ་སོ་ཁ་སྲུང་ལ་སོགས་པའི་སྲིད་་་་་་
ཇུས་དང༌། སྲིད་དབང་གི་སྒྲིག་སྲོལ་མང་བོ་བསྟན་ཡོད་པས། རྗེ་
འབངས་བློན་གྱིས་བརྩི་བཀུར་བྱེད་དགོས་པའི་དོན་ཡིན།
དྲི་བ། བཀའ་ཡི་ཁྲིམས་ཡིག་ཆེན་མོ་དྲུག་ལས་རྒྱལ་ཁམས་
དཔེར་བླངས་ཀྱི་ཁྲིམས་ནི་ག་འདྲ་ཞིག་ཡིན།
ལན། 《ཆོས་འབྱུང་མཁས་པའི་དགའ་སྟོན》ལས།
གསུམ་པ་རྒྱལ་ཁམས་དཔེར་བླངས་ཁྲིམས་ཞེས་པ། །བྱ་བར་འོས་
དང་མི་འོས་སྟོན་པ་ཞེས་བོད་བཙན་པོའི་རྒྱལ་རབས་སྐབས་སུ་་་་་་
གནས་པའི་སྤྱོད་ཚུལ་སྣ་ཚོགས་ལ་དཔེར་བླངས་ཐོག ལེགས་པའི་
ཆ་རྒྱུན་མཐུད་ཇེ་ལེགས་སུ་གཏོང་བའོ། །དཔེར་ན། ཕྱི་དགྲ་བཏུལ་
ནས་རྒྱལ་ཁམས་བདེ་ལ་འགོད་པ་དང༌། ནང་སྲིད་སྐྱོང་ཞིང་འཁོར་
འབངས་བདེ་སྐྱོང་། ཕྱི་མའི་ཆེད་དུ་ལྷ་ཆོས་ལག་བསྟར། ཉེས་པའི་


ཕྱོགས་དངོས་ཤུགས་གང་རུང་ནས་བཀག་འགོག་དང་སྙིགས་དོར་་་
བཅུད་ལེན་བྱེད་པ། དད་པ་མེད་པའི་མི་ལ་དམ་ཆོས་མི་བཤད་པ།
གསང་སྔགས་ནོར་གྱི་ཆེད་དུ་མི་བཙོང་བ། ཁེང་པོ་རྗེར་མི་དབྱུང་
བཅས་མི་འོས་པ་གསུམ། ཞིབ་ཏུ་བསྟོད་པ་གསུམ། དམད་པ་
གསུམ། མི་མནར་བ་གསུམ། ཁྲིམས་ཆེན་བདུན་ལ་སོགས་སྐབས་
དེའི་དངོས་ཡོད་གནས་ཚུལ་བརྟག་དཔྱད་ཞིབ་མོ་མཛད་དེ།
ལེགས་ཉེས་བླང་དོར་དང༌། མི་གཞི་ཀུན་སྤྱོད་སོགས་ཀྱི་ཐད་ནས་
སྒྲིག་སྲོལ་སྣ་ཚོགས་གཏན་འབེབས་གནང་ཡོད།
དྲི་བ། བཀའ་ཡི་ཁྲིམས་ཡིག་ཆེན་མོ་དྲུག་ལས་མདོ་ལོན་
ཞུ་བཅད་ཀྱི་ཁྲིམས་ནི་ག་འདྲ་ཞིག་ཡིན།
ལན། 《ཆོས་འབྱུང་མཁས་པའི་དགའ་སྟོན》ལས། ཁ་
དྲག་རྣམས་ལ་མ་སྐྱེངས་ཙམ་དུ་བཅད་ཅེས་གསུངས་པ་ལྟར། མདོ་
ལོན་ཞུ་བཅད་ཀྱི་ཁྲིམས་ནི་ཁ་དྲག་ཞན་གཉིས་རྩོད་ན་བདེན་རྫུན་་་
བརྟག་པའི་མཐར། ཁ་དྲག་པ་མ་སྐྱེངས་ཤིང་ཞན་པ་ཡིད་མ་ཆད་
པར་ཐག་གཅོད་པ་ལ་མདོ་ལོན་ཞུ་བཅད་ཀྱི་ཁྲིམས་ཟེར། འདིར་
དོན་བཀྲལ་ན་ཁྲིམས་ཀྱི་མདུན་སར་ཞུ་གཏུག་བྱེད་མཁན་གཉིས་ཀྱི་
ཞུ་དོན་ལ་ཞལ་ལྕེ་པས་དངོས་དཔང་མི་དཔང་གང་ཡང་མ་



འཛོམས་པའི་སྐབས། ཐོབ་གོ་ས་མཐོ་བ་དང་། རྒྱབ་རྟེན་བཙན་པ།
ཁ་དྲག་པ་སྟེ། བཤད་ལ་མཁས་པ་རྣམས་ལ་སྤྲེལ་ལད། གཅམ་བུའི་
ཟོལ་སྦྱོར། ཁ་མ་སྐྱེངས་ཤིང༌། འབངས་ཕལ་བ། གཉོམ་ཆུང་།
ཉམ་ཆུང་རྣམས་ལ་བློ་མི་ཕམ་པའི་སྒོ་ནས་ཞལ་ལྕེ་དྲང་གཞག་གིས་
ཐག་གཅོད་ཚུལ་ཞིག་ཡིན།
དྲི་བ། བཀའ་ཡི་ཁྲིམས་ཡིག་ཆེན་མོ་དྲུག་ལས་དབང་ཆེན་
བཅད་ཀྱི་ཁྲིམས་ནི་ག་འདྲ་ཞིག་ཡིན།
ལན། «ཆོས་འབྱུང་མཁས་པའི་དགའ་སྟོན》»ལས། གཉིས་
ཀས་ལན་ལ་དབྱུག་པ་ཅན་བཞིན་དང་ཞེས་དོ་བདག་ཕྱོགས་གཉིས་་་་་་
ལན་པ་ལ། བྲམ་ཟེ་དབྱུག་པ་ཅན་གྱིས་ཁྱིམ་བདག་གི་གླང་གཡར་ནག་
གཏད་དུ་ཕྱིན་པས གླང་བདག་གི་ར་ནང་ལ་བཏང་ནས་ཅི་ཡང་མ་
སྨྲས་པར་ཕྱིར་ལོག ཁྱིམ་བདག་གིས་གླང་དེད་བྱུང་བ་མཐོང་ཡང་མ་
བཏགས་པར་བཞག་པས། གླང་ཕུགས་ཀྱི་སྒོ་ནས་ཐོན་ཏེ་སྟོར་བ་རྒྱལ་
པོ་མེ་ལོང་གདོང་ལ་ཞལ་ལྕེ་ཞུས་ཞེས་བྲམ་ཟེ་དབྱུག་པ་ཅན་གླང་ཕྱིར་་
དེད་ཡོང་ཞེས་མ་སྨྲས་པར་ལྕེ་བཅད། ཁྱིམ་བདག་གིས་གླང་ངུ་མཐོང་
ཡང་མ་བཏགས་པས་ལག་པ་བྲེགས་པའི་གཏམ་རྒྱུད་ལ་དཔེ་བལྟས་་་་་
ནས། དོ་བདག་ཕྱོགས་གཉིས་ཀ་ལན་ཡོད་ན་ཁྲིམས་ཆད་གང་འདྲ་



བྱས་ནས་གཏན་འབེབས་གནང་ཡོད་པ་ཞིག་རེད།
དྲི་བ། བཀའ་ཡི་ཁྲིམས་ཡིག་ཆེན་མོ་དྲུག་ལས་འབུམ་
གསེར་ཐོག་ཤ་བ་ཅན་གྱི་ཁྲིམས་ནི་ག་འདྲ་ཞིག་ཡིན།
ལན། «ཆོས་འབྱུང་མཁས་པའི་དགའ་སྟོན》»ལས། བྲེ་
སྲང་ཕུལ་ཁྱོར་ཞོ་ནམ་སེ་བསྲན་སོགས། །བཀའ་ལ་བཏགས་པ་
ཁྲིམས་ཡིག་གཉིས་ཏེ། །འབུམ་གྱི་གསེར་ཐོག་ཤ་བ་ཅན་ཞེས་གྲགས་
ཞེས་གསུངས་པ་ལྟར། འབུམ་གསེར་ཐོག་ཤ་བ་ཅན་གྱི་ཁྲིམས་ནི་
འཇལ་གཤོར་འདེགས་གསུམ་གྱི་ཚད་གཞི་གཅིག་གྱུར་བཟོས་པ་་སྟེ།
བྲེ་ཡི་ཚད་གཞི་ནི་ཡ་ཁྱོར་གསུམ་ལ་ཕུལ་གང་དང་། ཕུལ་དྲུག་ལ་བྲེ་
གང་། བྲེ་ཉི་ཤུ་ལ་ཁལ་རེར་བརྩི་བའི་སྲོལ་བཙུགས་པ་དང་། སྲང་
གི་ཚད་གཞི་ནི་ནས་འབྲུ་ཆེ་འབྲིང་ཆུང་གསུམ་གཉིས་རེ་དྲུག་གི་་་་
ལྗིད་ཚད་ལ་སེ་བ་གང་དང༌། སེ་བ་ཉི་ཤུ་ལ་ཞོ་གང༌། ཞོ་བཅུ་ལ་
སྲང་གང༌། སྲང་བཞིའམ་སྤོར་བཞི་ལ་ཉག་གང༌། ཉག་ཉི་ཤུ་སྟེ་
སྲང་བརྒྱད་ཅུ་ཐམ་པ་ལ་ཁལ་གཅིག་ཏུ་བརྩིས་ནས། གོམ་གང་
མདུན་སྤོས་ཀྱིས་སྔོན་གྱི་བྲེ་སྲང་ལ་ལེགས་བཅོས་བཏང་སྟེ།
འབྲོག་པའི་ཐོན་རྫས་བརྗེ་རེས་དང་། ཚོང་ལས་དཔལ་འབྱོར་སོགས་
ཕྱོགས་གང་ཅིའི་ཐད་དར་རྒྱས་འགྲོ་བར་སྟབས་བདེ་བསྐྲུན་པའོ །



དྲི་བ། སྐུ་མཁར་མ་རུ་ནི་གནས་གང་ཞིག་ཏུ་ཡོད།
ལན། སྐུ་མཁར་མ་རུ་ནི་གྲོང་ཁྱེར་ལྷ་སའི་བྱང་ངོས་སུ་སྤྱི་
ལེ་བརྒྱད་ཙམ་གྱིས་ཆོད་པའི་དབུ་གདུགས་རིའི་ལྷོ་འདབས་ན་ཡོད།
མཐའ་འཁོར་གདུགས་དང་རྒྱལ་མཚན་སོགས་ས་བྱད་བཟང་བོས་་་
རྣམ་པར་བརྒྱན་ཅིང་། འཛུགས་སྐྲུན་གཙོ་བོ་སྐུ་མཁར་མ་རུ་ནི་
རུས་སྦལ་མོའི་དབྱིབས་ཅན་གྱི་རྡོ་ཕ་བོང་ཆེན་པོ་ཞིག་གི་སྟེང་དུ་་་་
འགྱིང་ངེར་གནས། རྡོ་ཕ་བོང་དེ་ནི་ས་ངོས་ལས་སྨི་ཉི་ཤུ་ཙམ་གྱིས་
མཐོ་ཞིང་། རྒྱ་ཁྱོན་ལ་སྨི་གྲུ་བཞི་མ་སུམ་བརྒྱ་ཙམ་ཡོད། ཕ་བོང་
ཁའི་འཛུགས་སྐྲུན་གྱི་བཟོ་དབྱིབས་ནི་ལྷོ་ངོས་སྒོར་སྒོར་དང་། བྱང་
ངོས་གྲུ་བཞི། སྒོ་བྱང་ལྟ་བཅས་ཡིན་ལ། སྒོ་མདུན་དུ་རྡོ་སྐས་
སོགས་ཡོད་པས། གནའ་རབས་འཛུགས་སྐྲུན་གྱི་ཁྱད་ཆོས་མངོན་
འདུག ཆོས་རྒྱལ་སྲོང་བཙན་སྒམ་པོའི་སྐུ་རིང་ལ་ཡབ་ཡུམ་བློན་
འབངས་རྣམས་གནས་འདིར་བཞུགས་ནས་མི་ཆོས་གཙང་མ་བཅུ་་
དྲུག་གི་སྲོལ་བཏོད་ཅིང་། བོད་འབངས་རྣམས་ཆོས་ལ་བསྐུལ་ཏེ།
སྤྱན་རས་གཟིགས་ཀྱི་མདོ་རྒྱུད་ཉེར་གཅིག་སོགས་བསྒྱུར། སྒྲ་མདོ་
གསུམ་དང་ཀུན་ཏུ་བཟང་བོའི་བསྟན་བཅོས་བརྒྱད་བཅས་
བརྩམས། བཙན་པོ་ཁྲི་སྲོང་ལྡེ་བཙན་གྱི་སྐུ་རིང་ལ་སད་མི་བདུན་



རབ་ཏུ་བྱུང་བ་ནས་གནས་འདིར་དགེ་འདུན་གྱི་སྡེ་ཆགས། དུས་དེ་
ནས་བཟུང་རབ་བྱུང་པ་མང་བོ་རྒྱུན་བཞུགས་ཀྱིས་ཆོས་ཁྲིམས་དང་
རྒྱལ་ཁྲིམས་གཉིས་ཀ་སྤེལ་མྱོང་། དེང་འདིར་ལོ་རྒྱུས་དེབ་ཐེར་ལས་
བཀོད་པའི་ཐོག་བརྩེགས་དགུ་ཅན་གྱི་ཕོ་བྲང་དེ་མཐོང་རྒྱུ་མི
འདུག་ནའང་། རུས་སྦལ་མོའི་དབྱིབས་ཅན་གྱི་རྡོ་ནག་སྟེང་གི་གྱང་
རོ་ལས་སྐུ་མཁར་མ་རུ་ཞེས་པ་ལོ་རྒྱུས་དངོས་ཡིན་པ་མཚོན་ནོ། །
དྲི་བ། ཁ་རོའི་གནའ་ཤུལ་སྐོར་ལ་ཆ་རྒྱུས་ཨེ་ཡོད།
ལན། ཁ་རོའི་གནའ་ཤུལ་ནི་བོད་ལྗོངས་ཆབ་མདོ་ས་ཁུལ་
གྱི་ཁ་རོ་ནས་ཐོན་པའི་གནའ་ཤུལ་གྲགས་ཅན་ཞིག་ཡིན། དེ་ནི་
མཚོ་ངོས་ལས་སྨི་སུམ་སྟོང་ཉིས་བརྒྱ་ཙམ་གྱིས་མཐོ་བ་ཡོད། ཉེ་
བའི་ཆར་གནའ་རྫས་འབོར་ཆེན་ཞིག་ཐོན་པ་དེས་བོད་མིའི་བྱུང་་་
འཕེལ་དང་། བོད་ཀྱི་གནའ་རབས་རིག་གནས་ལག་རྩལ་འཕེལ་
རྒྱས་སྐོར་ལ་ཚན་རིག་གི་གཞི་འཛིན་ས་བྱུང་ཡོད་པ་རེད། བརྟག་
དཔྱད་བྱས་པ་ལྟར་ན། གནའ་རྫས་དེ་རྣམས་ད་ལྟའི་བར་དུ་ལོ་ངོ་
བཞི་སྟོང་ནས་ལྔ་སྟོང་བར་ཕྱིན་ཟིན་པ་སྟེ། རྡོ་ཆས་གསར་མའི་
དུས་རབས་ཀྱི་དངོས་པོ་ཡིན་པ་དང༌། ཐོན་ཡུལ་གྱི་རྒྱ་ཁྱོན་ནི་སྨི་གྲུ་
བཞི་མ་ཆིག་ཁྲི་ལྷག་ཙམ་ཟིན། ཐོན་ཡུལ་དང་ཐོན་དངོས་བཅས་



གང་ནས་ཀྱང་གནའ་རབས་བོད་ཀྱི་རིག་གནས་ལོ་རྒྱུས་ལ་ཞིབ་་་་་
འཇུག་བྱེད་པར་རྒྱུ་ཆ་གྱ་ནོམ་པ་ཞིག་འདོན་སྤྲོད་བྱས་ཡོད།
དྲི་བ ཁྲི་དར་མ་འུ་དུམ་བཙན་གྱི་ལོ་རྒྱུས་མདོར་བསྡུས་
ཤིག་ཤེས་སམ།
ལན། ཁྲི་དར་མ་འུ་དུམ་བཙན་བློན་པོ་དང་བཙུན་མོ་
གཉིས་ཏེ། བོན་ཕྱོགས་ལ་དད་པ་ཅན་ཚོའི་བསླུ་འོག་ཏུ་ཚུད་ནས་
རྒྱལ་ཁབ་ཀྱི་གནས་སྟངས་བཅོས་སྒྱུར་བྱས། རབ་བྱུང་རྣམས་ཀྱི་
འཚོ་བ་བླ་ནས་སྦྱོར་བའི་ལམ་ལུགས་མེད་པར་བཟོས་ཏེ རང་
སྟོབས་རང་སྤེལ་བྱེད་དགོས་པ་བྱས། ལྷ་རྟེན་ཆོས་གསུམ་མང་བོ་
མེད་བརླག་ཏུ་བཏང་མཐར། སྤྱི་ལོ841ལོར་ལྷ་ལུང་དཔལ་གྱི་རྡོ་
རྗེས་རྒྱལ་པོར་ལྐོག་མདའ་བརྒྱབ་ནས་བཀྲོངས། དེ་ནས་བཟུང་
བོད་ཆེན་པོའི་རྒྱལ་ཁབ་དེ་ཉིད་རྩ་བ་ནས་བརླགས་པའོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་བརྐུས་པ་འཇལ་
གྱི་ཞལ་ལྕེ་ནི་ག་འདྲ་ཞིག་ཡིན།
ལན། བརྐུས་པ་འཇལ་གྱི་ཞལ་ལྕེ་ནི་རྐུ་བྱས་པ་ཤེས་ནས་
ཉེས་ཅན་གྱིས་ནོར་བདག་ལ་སྐྱིན་ཚབ་སྤྲོད་ལུགས་ལ་ཟེར། ནོར་
བདག་གི་མཐོ་དམའ་ལ་གཞིགས་ནས་སྐྱིན་ཚབ་སྟེར་ལུགས་ཐ་དད་



དེ། བཙན་པོའི་ནོར་ལ་ཁྲི་འཇལ། དཀོན་མཆོག་གི་ནོར་ལ་བརྒྱད་
ཅུ་འཇལ། མཉམ་པའི་ནོར་ལ་བདུན་འགྱུར་འཇལ་དགོས་ལ།
སྐྱིན་ཚབ་སྤྲོད་ལུགས་འདི་དང་ཕྱོགས་མཚུངས་པ་ཞིག་ཆོས་རྒྱལ་་་་་་
སྲོང་བཙན་སྒམ་པོའི་སྐུ་དུས་སུ་ཡོད་དེ། «བོད་ཀྱི་ལོ་རྒྱུས་རགས་
རིམ་གཡུ་ཡི་ཕྲེང་བ》ལས། རྒྱལ་བློན་གྱི་ནོར་བརྐུས་ན་བརྒྱད་ཅུ་
འཇལ་ཞེས་རྐུ་དངོས་ཀྱི་ལྡབ་བརྒྱད་ཅུ། འབངས་མིའི་ནོར་བརྐུས་
ན་བརྒྱད་འཇལ་ཞེས་རྐུ་དངོས་ཀྱི་ལྡབ་བརྒྱད་འཇལ་དགོས་ཞེས་་་་་
གསུངས་སོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་ཉེ་འབྲེལ་འབྲལ་
འདུམ་གྱི་ཞལ་ལྕེ་ནི་ག་འདྲ་ཞིག་ཡིན།
ལན། རྐྱེན་སྣ་ཚོགས་ཀྱི་དབང་གིས་བཟའ་ཚོ་ཁ་འཐོར་
བྱུང་ན། འགལ་རྐྱེན་ངོ་མ་ལ་ནི་ཞིབ་བཤེར་བྱས་ནས་ཉེས་ཅན་ལ་
ཆད་པ་གཅོད་ལུགས་ནི་ཉེ་འབྲེལ་འབྲལ་འདུམ་གྱི་ཞལ་ལྕེ་ཡིན་ལ།
བདེན་པ་ཕོ་ལ་ལྡན་ཞིང་མོས་རྒྱུ་མཚན་ཅི་ཡང་མེད་པར་བསྐྱུར་པ་་
ཡིན་ན་ཞོ་བཅོ་བརྒྱད། དེ་ཁྲིམས་ཡིག་རྙིང་བ་རྣམས་སུ་ཕོ་བསྐྱུར་
ཞོ་བཅོ་བརྒྱད་སྟག་གི་བྱ་རུ་ཅན་ཟེར། བདེན་པ་མོ་ལ་ལྡན་ཞིང་
ཕོས་བསམ་བཞིན་བསྐྱུར་པ་ཡིན་ན་ཞོ་བཅུ་གཉིས། དེ་ཁྲིམས་ཡིག་



རྙིང་བ་རྣམས་སུ་མོ་བསྐྱུར་ཞོ་བཅུ་གཉིས་གཟིག་གི་ཐིག་ལེ་ཅན་་་་་
ཞེས་གྲགས།
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་བསྙོན་ཧམ་མནའ་
དག་གི་ཞལ་ལྕེ་ནི་ག་འདྲ་ཞིག་ཡིན།
ལན། བོད་ཡུལ་དུ་གནའ་སྔ་མོའི་དུས་ནས་བཟུང་མནའ་
ལ་བརྟེན་ནས་བདེན་རྫུན་འབྱེད་པ་དང༌། ཕྱིས་སུ་ཁ་དན་ཚིག་ལ་
གནས་ཤིང་བློ་ལོག་མི་བྱེད་པའི་སྲོལ་ཡོད། ཕག་གྲུ་བྱང་ཆུབ་རྒྱལ་
མཚན་གྱིས་མནའ་བསྐྱལ་ནས་བདེན་རྫུན་འབྱེད་པའི་ཁྲིམས་དེ་་་་་
རྒྱུན་འཛིན་བྱས་ཤིང་། ཉེས་ཅན་གྱིས་ཡོད་པ་མེད་པ་དང་ཡིན་པ་
ལ་མིན་ཞེས་བསྙོན་ཧམ་བྱུང་བ་ན། མནའ་བོར་ནས་ཉེས་ཆད་
གཅོད་པ་ནི་བསྙོན་ཧམ་མནའ་དག་གི་ཞལ་ལྕེ་ཡིན་ལ། སྔོན་རབས་
སུ་མནའ་ལ་མི་བསྡུ་བ་ལྔ་ཡོད་དེ། གསེར་བྱ་ངང་བ་རྙི་ལ་མི་འཛིན་
ཞེས་བཙུན་པ་མནའ་ཡུལ་མིན་པས་མནའ་མིར་མི་བསྡུ་བ་དང་་་་་
གཅིག དུག་སྦྲུལ་ནག་པོ་ཐུར་ལ་མ་རྒྱུག་ཅེས་སྔགས་པ་ནུས་པ་ཅན་
གྱིས་མནའི་ཉེས་པ་སེལ་ནུས་པས་མནའ་མིར་མི་བསྡུ་བ་དང་་་
གཉིས། ཕོ་རོག་ནག་པོ་རྡོ་མ་རྒྱག་ཅེས་མི་ལྟོགས་ཧྲལ་དང་རང་
འདོད་ཅན་གྱིས་ལྟོ་གོས་དང་རང་འདོད་ཀྱི་ཆེད་དུ་མནའ་ཟ་བས་་་



མནའ་མིར་མི་བསྡུ་བ་དང་གསུམ། ཁྱི་མོ་ཚང་མ་ལ་དབྱུག་པ་མ་
འཕྱར་ཞེས་སྐྱེ་དམན་གྱིས་ཁྱོ་ག་དང་ཕྲུ་གུའི་སླད་དུ་མནའ་ཟ་བས་་
མནའ་མིར་མི་བསྡུ་བ་དང་བཞི། གཡུ་ཆུང་དྲུག་དམར་སྟར་ལ་མ་
རྒྱུ་ཞེས་བྱིས་པ་དང་གླེན་ལྐུགས་ཀྱིས་མནའི་ཉེས་པ་དང་སྤང་བླང་་་
མི་ཤེས་པས་མནའ་མིར་མི་བསྡུ་བ་དང་ལྔའོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་དྲན་འཛིན་ཆད་
ལས་ཀྱི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་དྲན་འཛིན་ཆད་
ལས་ཀྱི་ཞལ་ལྕེ་ནི་ཁྲིམས་དང་འགལ་བའི་ཉེས་པ་ཆེན་པོ་མ་་་་་་
བསགས་ཤིང་། ལུས་ཐོག་ཆད་པ་མི་ཐོབ་པའི་རིགས་ལ། ཕྱིས་སུ་
ཉེས་པ་དེ་རིགས་སྒྲུབ་མི་རུང་བའི་དྲན་པ་ཡུན་རིང་གནས་སླད།
རྒྱུ་ནོར་གྱི་ཆད་པ་གཅོད་པ་ལ་ཟེར།
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་སྔར་མ་ཝའི་ཞལ་
ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་སྡར་མ་ཝའི་ཞལ་
ལྕེ་ནི་དགྲ་འཐབ་ལས་རྣམ་པར་རྒྱལ་བ་རྣམས་ལ་སྟག་སློག་སོགས་་་
གནང་ནས་གཟེངས་བསྟོད་བྱེད་པ་དང༌། དེ་ལས་ལྡོག་སྟེ་གཡུལ་



འཁྲུག་ལས་བྲོས་བྱོལ་བྱས་པའམ་ནུས་པ་ཅི་ཡང་མ་ཐོན་པ་རྣམས་་་
ལ་སྐུ་དབང་མཐོ་དམའ་ལ་མི་ལྟ་བར་ཁྲབ་རྨོག་མདའ་གྲི་བླངས་་་་་
ནས་དཔའ་བོར་འབུལ་དགོས་ཤིང༌། མགོ་ལ་ཝ་ཞྭ་གཡོགས་ནས་
དམའ་འབེབ་བྱེད་ལུགས་ཀྱི་ཁྲིམས་ལུགས་ཤིག་ཡོད་
དེའི་ཁུངས་ནི་བཙན་པོ་སྲོང་བཙན་སྒམ་པོས་གཏན་འབེབས་
གནང་བའི་ཁོད་སོ་དྲུག་གི་ནང་གསེས་རྐྱེན་དྲུག་ཡིན། མཁས་པ་
ལྡེའུས་མཛད་པའི《རྒྱ་བོད་ཀྱི་ཆོས་འབྱུང་རྒྱས་པ》»ལས། སྡར་མའི་
རྐྱེན་དུ་ཝ་ཞྭ་བསྐོས་ཞེས་གསུངས་སོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་ནག་ཅན་ཁྲག་
སྦྱོར་གྱི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་ནག་ཅན་ཁྲག་སྦྱོར་
གྱི་ཞལ་ལྕེ་ནི་དཔོན་རིགས་ལ་དུག་དྲངས་ནས་བསད་པ་དང༌། རྒྱུ་
ནོར་གྱི་སླད་དུ་མི་སྲོག་བཅད་པ། འབངས་གྲོགས་སུ་ཁྲིད་ནས་སྲིད་
དབང་ལ་རྒོལ་བ་སོགས་རྒྱལ་ཁྲིམས་དང་འགལ་བའི་ཉེས་པ་ཆེན་་་་
པོ་བསགས་པ་རྣམས་གསོན་བཟུང་བྱས་ནས་མིག་འདོན་པ། རྐང་
ལག་གཅོད་པ། ཆུ་དང་གཡང་ལ་སྐྱུར་བ། མཚོན་ཆ་གྲི་མདུང་
མདའ་གསུམ་སྤྱད་ནས་དམར་གསོད་སོགས་བྱེད་པའི་ཁྲིམས་ལ་་་



ཟེར། འདི་དང་ཕྱོགས་ཧ་ལམ་འདྲ་བའི་ཁྲིམས་ནི་བོད་བཙན་པོའི་
རྒྱལ་རབས་ཀྱི་དུས་སུ་ཡོད། «ཐང་ཡིག་གསར་རྙིང》ལས། ཁྲིམས་
བཙན་ཏེ། ཉེས་པ་ཆུང་ངུ་ལའང་མིག་འདྲུ། རྣ་གཅོད། རྐང་བ་
འབྲེག་ཅེས་འབྱུང་ངོ་། །
དྲི་བ ཁྲིམས་ཡིག་ཞལ་ལྕེ་བཅོ་ལྔ་ལས་ནམ་ཕར་ཚུར་
གྱི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་ནམ་ཕར་ཚུར་གྱི་
ཞལ་ལྕེ་ནི་དྲེལ་རྟ་མཛོ་གཡག་སོགས་ཕན་ཚུན་གཡོར་ལེན་བྱེད་
པའི་བར་ནས་རྨས་ཕོག་པའམ་ཤི་བ་སོགས་དང་འཕྲད་ན། སྐྱིན་
ཚབ་སྤྲོད་དགོས་མིན་ལ་དཔྱད་ནས་མི་དང་མིའི་བར་གྱི་འགལ་བ་་་
སེལ་ལུགས་ལ་ཟེར། གཡོར་མཁན་གྱི་ལག་ནས་ཤི་ན་སྐྱིན་ཚབ་
འཇལ་བ་དང་། བདག་པོའི་ལག་ཏུ་འཕྲོད་པར་མ་ཟད། ཞག་
གཅིག་འདས་ནས་ཤི་ན་གཡོར་མཁན་ལ་ཉེས་པ་མེད་མོད། ཞག་
གཅིག་མ་འགོར་བར་ནམ་སྟོད་ལ་ཤི་ན་གཡོར་མཁན་གྱིས་རིན་
སྤྲོད་དགོས་ལ། ནམ་སྨད་ལ་ཤི་བ་ཡིན་ན་བདག་པོ་ལ་སྐྱིན་ཚབ་
འཇལ་རྒྱུ་མེད། གལ་ཏེ་གཡོར་མཁན་གྱིས་རྨ་བཟོས་པ་རྐྱེན་བྱས་
ནས་ཤི་ན་གཡོར་མཁན་གྱིས་སྐྱིན་ཚབ་སྤྲོད་དགོས་སོ། །རྗེས་སུ་སྤྱི་



ལོ1618ལོར་ཕག་མོ་གྲུ་པའི་སྲིད་དབང་ཡོངས་སུ་མཇུག་རྫོགས་པ་་་་
དང་ལྷན་དུ། ཀརྨ་བསྟན་སྐྱོང་དབང་བོས་གཙང་པ་སྡེ་སྲིད་ཀྱི་
འགན་བཞེས་ནས་བོད་སྲིད་བསྐྱངས་ཤིང༌། ཁོང་གིས་ཞལ་ལྕེ་བཅོ་
ལྔའི་སྟེང་ལ་ཀླ་ཀློ་མཐའ་འཁོབ་ཀྱི་ཞལ་ལྕེ་བསྣན་ནས་བཅུ་དྲུག་ཏུ་་
བཟོས། རྒྱལ་དབང་ལྔ་པ་ཆེན་མོས་བོད་ཁམས་ཡོངས་ལ་དབང་
སྒྱུར་བྱེད་སྐབས། དཔའ་བོ་སྟག་གི་ཞལ་ལྕེ་དང་སྡར་མ་ཝའི་ཞལ་
ཀླ་ཀློ་མཐའ་འཁོབ་ཀྱི་ཞལ་ལྕེ་དང་གསུམ་དོར་ནས་ཞལ་ལྕེ་
བཅུ་གསུམ་ལག་བསྟར་མཛད། ཁོང་གིས་གསོ་སྐྱོང་གནང་བའི་
ཐུགས་སྲས་སངས་རྒྱས་རྒྱ་མཚོ་སྤྱི་ལོ1679ལོར་སྡེ་སྲིད་ཀྱི་ཁྲི་་ལ་
མངའ་གསོལ་ཞིང་། སྤྱི་ལོ1681ལོར་སྡེ་སྲིད་ཁོང་གིས་སྔོན་གྱི་ཁྲིམས་
ཡིག་སྣ་ཚོགས་གཞིར་བཟུང་ཞིང་། དངོས་ཡོད་ཀྱི་སྤྱི་ཚོགས་ལ་
གཞིགས་ནས《བླང་དོར་གསལ་བོར་སྟོན་པའི་དྭངས་ཤེལ་མེ་ལོང་་་
ཉེར་གཅིག》ཅེས་པ་གཏན་འབེབས་མཛད་དོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་སྣེ་མོ་ལས་འཛིན་
གྱི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་སྣེ་མོ་ལས་འཛིན་
གྱི་ཞལ་ལྕེ་ནི་གོང་མས་བཀའ་ཡིས་བསྐོས་པའི་མཐའ་དབུས་ཡུལ་་་་
གྲུ་སོ་སོའི་སྣེ་མོ་ལས་འཛིན་པ་རྣམས་ཀྱིས་བདེན་པ་རྒྱབ་བསྐྱུར་
དང་། རང་དོན་འབའ་ཞིག་སྒྲུབ་པའི་སྐྱོན་ཆ་དོར་ནས། ཁ་ཞེ་
གཉིས་མེད་ཀྱིས་གཞུང་དོན་གཙོ་བོར་བྱེད་པ་དང༌། སྡེ་སྲིད་ཀྱི་
ཞབས་བརྟན་དང་སངས་རྒྱས་ཀྱི་བསྟན་པའི་ཞབས་ཕྱི་ལེགས་པོར་་
སྒྲུབ་པ་སོགས་ཡ་རབས་ཀྱི་ལུགས་སུ་འཇུག་པའི་ཁྲིམས་ལ་ཟེར།
དྲི་བ ཁྲིམས་ཡིག་ཞལ་ལྕེ་བཅོ་ལྔ་ལས་དཔའ་བོ་སྟག་
གི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་དཔའ་བོ་སྟག་གི་
ཞལ་ལྕེ་ནི་རང་ཡུལ་ལ་ཕྱི་རོལ་གྱི་དགྲ་བོས་རྒོལ་བ་བྱུང་ན། ཐོག་
མར་ཞི་བའི་ཐབས་ལམ་སྣ་ཚོགས་བེད་སྤྱད་ནས་འདུམ་འགྲིག་ལ་་་་
བརྩོན་པ་དང་། དེ་ལ་ནུས་པ་མ་ཐོན་ཚེ། དྲག་པོའི་དམག་དཔུང་
གི་ཐབས་རྩལ་ལ་བརྟེན་ནས་ཕ་རོལ་གྱི་རྒོལ་བ་མ་ལུས་མིང་གི་ལྷག་
མར་གཏོང་བར་བྱེད་ཅིང་། གཡུལ་འཁྲུག་གི་ནང་དུ་ཕྱག་རྗེས་ཁྱད་
འཕགས་ཅན་བཞག་པའི་དཔའ་རྒོད་སྟག་གི་མིང་ཐོབ་པ་ལ་གཏང་
རག་ཏུ་སྟག་སློག་སོགས་སྩོལ་བ་ལ་ཟེར། འདི་ནི་ཆོས་རྒྱལ་སྲོང་
བཙན་སྒམ་པོའི་སྐབས་ཀྱི་ཁོད་སོ་དྲུག་གི་ནང་གསེས་དཔའ་མཚན་
དྲུག་དང་ཕྱོགས་མཚུངས། 《ཆོས་འབྱུང་མཁས་པའི་དགའ་སྟོན»



ལས། དཔའ་མཚན་དྲུག་ནི་སྟག་སྟོད་སྟག་སྨད་གཉིས་དང་། ཟར་
ཆེན་ཟར་ཆུང་གཉིས། གོང་རས་སྟག་སློག་གཉིས་བཅས་དྲུག་
འབྱུང་ངོ་། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་བྱི་བྱས་བྱི་རིན་
གྱི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་བྱི་བྱས་བྱི་རིན་གྱི་
ཞལ་ལྕེ་ནི་བདག་པོ་ཡོད་པའི་བུད་མེད་བཙན་ཤུགས་ཀྱིས་སྤྱད
པའམ་ཁྱོ་ལྡན་བུད་མེད་ཀྱིས་ཁྱོ་ག་ལས་གཞན་པའི་སྐྱེས་པ་བསླུས་་་
པའི་རིགས་ཁྲིམས་སར་ཞུས་ན། བདེན་རྫུན་ཕྱེ་ནས་ཉེས་ཆད་
གཅོད་ལུགས་ལ་ཟེར། ག་གྲུའི་དུས་རབས་སུ་བྱུང་བ་ཡིན་ཟེར་
བའི《གཡུ་འབྲུག་སྒྲོག་པའི་ཞལ་ལྕེ་བཅོ་ལྔ》ལས། གཞན་གྱི་ཆུང་
མ་ལ་བྱི་བྱས་པ་ལ། རླིག་ཞོ། སྤོག་སྲང་། ཨུམ་སེ། ལྟེ་ཁལ། གྲ་
ཕུད། རྩེ་དར་རྣམས་གཅོད་པ་འདི་གྲགས་ཆེ་བས། འདི་ག་གཞིར་
འཇོག་བྱེད་དགོས་ཞེས་བྱུང་བར་གཞིགས་ན། བྱི་བྱས་ནི་ཉེས་པ་
ཚབས་ཆེན་ཞིག་ཡིན་པ་ཤེས་སླ། དེ་སྔ་བོད་བཙན་པོའི་དུས་རབས་
སུ་ཡང་ཉེས་པ་ཚབས་ཆེན་ཞིག་ཏུ་བགྲངས་ཡོད་པ། མཁས་པ་
ལྡེའུས་མཛད་པའི《རྒྱ་བོད་ཀྱི་ཆོས་འབྱུང་རྒྱས་པ》>ལས། འདོད་



པས་ལོག་པར་སྤྱད་འཇལ་བ་ལ། བྱི་འཇལ་སྣ་གཅོད་པ་དང་མིག་
དབྱུང་བར་བྱ་ཞེས་གསུངས་སོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་རྨས་པ་ཁྲག་
ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་རྨས་པ་ཁྲག་གི་
ཞལ་ལྕེ་ནི་མདའ་གྲི་སོགས་མཚོན་ཆའི་རིགས་ཀྱིས་བསམ་བཞིན་ཕ་
རོལ་པོའི་ལུས་ཐོག་ལ་རྨས་སྐྱོན་བཟོས་པའམ་འཁྲུག་འཛིང་ནང་དུ་
རྨས་ཕོག་པ་གང་ཡིན་ཡང་། ཁྲིམས་དཔོན་གྱིས་དེ་ལ་དཔྱད་ནས་
འོས་འཚམ་གྱི་ཉེས་ཆད་གཅོད་ལུགས་ལ་ཟེར། མིའི་རིམ་གྲས་མཐོ་
དམའ་ལ་གཞིགས་ནས་གསོན་སྟོང་འཇལ་ལུགས་སོ་སོ་ཡིན།
《དེབ་ཐེར་ཀུན་གསལ་མེ་ལོང》>ལས། མི་རབ་ཁྲག་ལ་ཐིགས་ཞོ་
མི་འབྲིང་ཁྲག་ལ་ཐིགས་སེ། མི་ཐ་མའི་ཁྲག་ལ་ཐིགས་བྲེ་
དང་།
ཟེར་བ སོགས་གཏན་འབེབས་བྱས་ཡོད་ཅེས་གསུངས་སོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་ཞུ་བཞེས་བདེན
རྫུན་གྱི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་ཞུ་བཞེས་བདེན་
རྫུན་གྱི་ཞལ་ལྕེ་ནི་ཕ་རོལ་པོས་རང་ཉིད་ལ་གནོད་བྱེད་མཁན་གྱི་་་་་
ཉེས་ཅན་ཁྲིམས་ལ་གཏུགས་ན། ཁྲིམས་དཔོན་གྱིས་ཕྱོགས་གཉིས་
ཀའི་ས་ནས་ཞུ་ཚིག་བླངས་ཏེ། ནན་ཏན་གྱིས་ཞིབ་བཤེར་གནང་
ནས་བདེན་རྫུན་འབྱེད་པ་དང་། ཁྲིམས་སར་གཏུག་མཁན་གྱིས་
རྫུན་སྨྲས་པ་ཡིན་ན་གཏུག་མཁན་ལ་ཉེས་ཆད་གཅོད་པ་དང་།
ཉེས་ཅན་གྱིས་གཡོ་བྱས་པ་ཡིན་ན་ཉེས་ཅན་ལ་ཁྲིམས་གཅོད
བཏང་ནས་མཐུན་འཇགས་ཡོང་བར་བརྩོན་པའི་ཁྲིམས་ལ་ཟེར།
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་བཟུང་བཀྱིགས་
ཁྲིམས་རའི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་བཟུང་བཀྱིགས་
ཁྲིམས་རའི་ཞལ་ལྕེ་ནི་རྐུ་བྱེད་པ་དང་མི་ལུས་ལ་གནོད་སྐྱེལ་བ་
སོགས་རྒྱལ་ཁྲིམས་དང་འགལ་བའི་ཉེས་པ་ཅུང་ཆེ་བའི་ཉེས་ཅན་་་
རྣམས་ཁྲིམས་རར་ཁྲིད་ནས་ལྕག་གཞུ་བ་དང་རྐང་ལག་ཐག་པས་་
བཀྱིག་པ་སོགས་བྱས་ནས་ཁྲིམས་གཅོད་ལུགས་ལ་ཟེར། འདི་དང་
ཕྱོགས་མཚུངས་པའི་ཞལ་ལྕེ་ཞིག་བོད་བཙན་པོའི་རྒྱལ་རབས་མ་་་་་
བྱུང་བའི་གོང་དུ་ཡོད་པ་འདྲ་སྟེ། མཁས་དབང་དགེ་འདུན་ཆོས་
འཕེལ་གྱིས་བྲིས་པའི《རྒྱའི་ལོ་རྒྱུས་ལས་བྱུང་བའི་བོད་ཀྱི་རྒྱལ་
རབས་སྐོར»ཞེས་པ་ལས། ཉེས་ཆེན་རྣམས་ལ་རྟ་ལྕག་གཞུ་བ་
སོགས་བྱེད་ཅེས་གསུངས་སོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་བསད་པ་སྟོང་
གི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་བསད་པ་སྟོང་གི་
ཞལ་ལྕེ་ནི་མི་བསད་པའི་ཉེས་ཅན་རིགས་ལ་སྟོང་གི་ཆད་པ་གཅོད་་
ལུགས་གཏན་འབེབས་མཛད་པ་ཞིག་ཡིན་ལ། ཏཱ་སི་ཏུ་བྱང་ཆུབ་
རྒྱལ་མཚན་གྱིས་དེ་སྔོན་གྱི་སྟོང་འཇལ་ལུགས་སྐོར་དང་མི་འདྲ་
བར་ལེགས་བཅོས་ཅུང་ཟད་བྱས་ཡོད་དེ། མི་རབ་ལ་རབ་འབྲིང་ཐ་
གསུམ་དུ་དབྱེ་ཞིང་། དེ་བཞིན་འབྲིང་དང་ཐ་མ་ལ་ཡང་དབྱེ་བ་
གསུམ་རེ་བྱུང་བས། ཁྱོན་བསྡོམས་མི་འདྲ་བའི་དབྱེ་བ་དགུ་ཙམ་
ཡོད་ལ། རབ་ཀྱི་རབ་ལ་སྟོང་སྲང་བརྒྱ་དང་བཅུའམ་བཅོ་ལྔའི་སྐོར།
རབ་ཀྱི་འབྲིང་ལ་སྟོང་སྲང་དགུ་བཅུའམ་དགུ་བཅུ་གོ་ལྔ། རབ་ཀྱི་
ཐ་མ་ལ་སྟོང་སྲང་བརྒྱད་ཅུའམ་བརྒྱད་ཅུ་གྱ་ལྔ། འབྲིང་གི་རབ་ལ་
སྟོང་སྲང་བདུན་ཅུའམ་བདུན་ཅུ་དོན་ལྔ། འབྲིང་གི་འབྲིང་ལ་སྟོང་
སྲང་དྲུག་ཅུའམ་དྲུག་ཅུ་རེ་ལྔ། འབྲིང་གི་ཐ་མ་ལ་སྟོང་སྲང་ལྔ་
བཅུའམ་ལྔ་བཅུ་ང་ལྔ། ཐ་མའི་རབ་ལ་སྟོང་སྲང་བཞི་བཅུའམ་བཞི་
བཅུ་ཞེ་ལྔ། ཐ་མའི་འབྲིང་ལ་སྟོང་སྲང་སུམ་ཅུའམ་སུམ་ཅུ་སོ་ལྔ།
ཐ་མའི་ཐ་མ་ལ་སྟོང་སྲང་ཉི་ཤུའམ་ཉི་ཤུ་རྩ་ལྔ། གཞན་ཞལ་ཏེ་བུད་
མེད་གསོད་མཁན་བྱུང་ན་སྟོང་སྲང་བཅུ་ནས་བཅོ་ལྔ་བར་བཅས་་་་
གཏན་ལ་ཕབ། དེར་གཞིགས་ན་མི་རྣམས་རྒྱལ་ཁྲིམས་ཀྱི་མདུན་དུ་
འདྲ་མཉམ་ཡོང་མི་སྲིད་པ་ཤེས་ལ། འཇིག་རྟེན་རྒད་པོ་དག་གི་
ངག་ཏུ་སྟོད་གཡའ་རྩེ་རྒྱལ་པོ་ཧོར་གྱིས་བསད། །སྤུར་དང་གསེར་
ལ་མཉམ་འདེགས་བྱས། །སྨད་གེ་སར་རྒྱལ་པོ་ལྡན་མས་བསད། །
ད་དུང་སྟོང་གཞུག་འཕྲོད་པ་མེད་ཅེས་གྲགས་པ་ལའང་རྒྱུ་མཚན་་་་
ངེས་ཅན་ཞིག་ཡོད། མི་བསད་པ་ལ་སྟོང་འཇལ་བའི་ལུགས་ནི་ཆོས་
རྒྱལ་སྲོང་བཙན་སྒམ་པོའི་སྐབས་སུ་ཡང་ཕྱོགས་འདྲ་བ་ཞིག་ཡོད་་་་་
དེ། 《བོད་ཀྱི་ལོ་རྒྱུས་རགས་རིམ་གཡུ་ཡི་ཕྲེང་བ》ལས། གཤིན་
སྟོང་ཞེས་འདས་པོ་དེའི་རྗེས་ཤུལ་ལ་འདས་མཆོད་དང་། དུར་
རྫོངས་བཅས་ཀྱི་འགྲོ་གྲོན་དང༌། འདས་པོའི་སྲོག་སྐྱིན་དུ་དངོས་
པོའི་གུན་གསབ་སྤྲོད་དགོས་ཞེས་གསལ་ལོ། །
དྲི་བ། ཁྲིམས་ཡིག་ཞལ་ལྕེ་བཅོ་ལྔ་ལས་ཧོར་འདྲ་ཟ་རྐང་
གི་ཞལ་ལྕེ་ནི་ག་འདྲ་ཞིག་ཡིན།
ལན། ཁྲིམས་ཡིག་ཞལ་ལྕེ་བཅོ་ལྔ་ལས་ཧོར་འདྲ་ཟ་རྐང་གི་
ཞལ་ལྕེ་ནི་ཡོན་རྒྱལ་རབས་ཀྱི་སྐབས་སུ་ཧོར་རིགས་ཀྱི་དཔོན་པོ་་་་་་་་
རྣམས་བོད་ལ་འགྲོ་རྒྱུག་ཆེ་ཞིང་། དེ་དག་ལ་སྐུ་ཚབ་གཞན་རྣམས་
དང་མི་འདྲ་བའི་སྣེ་ལེན་གཟབ་རྒྱས་བྱས་པས་ཐ་སྙད་འདི་བྱུང་།
དེའི་རྗེས་དཔོན་ཁུངས་ཀྱི་མི་སྣ་དང་གཞུང་དོན་དུ་མངགས་པའི་མི་་་
སྣར་བརྩི་བཀུར་དང་གསོལ་སྟོན་གང་ལེགས་འབུལ་དགོས་པ་ལ་ཟེར།
དྲི་བ། ཁྲོམ་ཁ་ཆེན་པོ་བརྒྱད་ནི་གང་དག་ཡིན།
ལན། 《མཁས་པ་ལྡེའུའི་ཆོས་འབྱུང》ལས། བཙན་པོ་སྲོང་
བཙན་སྒམ་པོའི་སྐབས་ཁྲོམ་ཁ་ཆེན་པོ་བརྒྱད་ཡོད་པར་གསུངས་པ་་་་་
ནི། སྟོད་ཀྱི་ཁྲོམ་ཁ་ཆེན་པོ་གསུམ་སྟེ། བྲུ་ཤ གྲུ་གུ། བལ་བོ། དབུས་
ཀྱི་ཁྲོམ་ཁ་ཆེན་པོ་སྟེ། སྟོང་སྟོང་གཉིས། སྨད་ཀྱི་ཁྲོམ་ཁ་ཆེན་པོ་
གསུམ་སྟེ། གར་ལོག རོང་རོང་། ལྡན་མ་བཅས་ཡིན།
དྲི་བ། མཁན་སློབ་ཆོས་གསུམ་ནི་གང་དག་ཡིན།
ལན། མཁན་སློབ་ཆོས་གསུམ་ནི་བོད་ལ་བཀའ་དྲིན་ཆེ་
བའི་མཁན་པོ་དང༌། སློབ་དཔོན། ཆོས་རྒྱལ་བཅས་ལ་ཟེར་བ་སྟེ།
མཁན་ཆེན་བོ་དྷི་ས་ཏྭ་དང་། སློབ་དཔོན་པདྨ་འབྱུང་གནས། ཆོས་
རྒྱལ་ཁྲི་སྲོང་ལྡེ་བཙན་གསུམ་གྱི་བསྡུས་མིང་ཡིན། དེ་གསུམ་གྱི་སྐུ་
བརྙན་བཞེང་སྐབས་ལུགས་མི་འདྲ་བ་གཉིས་ཡོད་དེ། དང་པོ།
དབུས་སུ་སློབ་དཔོན་པདྨ་འབྱུང་གནས་དང་། གཡས་སུ་མཁན་



ཆེན་བོ་དྷི་ས་ཏྭ། གཡོན་དུ་ཆོས་རྒྱལ་ཁྲི་སྲོང་ལྡེ་བཙན་བཅས་
བཞུགས་ཡོད། གཉིས་པ། དབུས་སུ་མཁན་ཆེན་བོ་དྷི་ས་ཏྭ་དང་།
གཡས་སུ་སློབ་དཔོན་པདྨ་འབྱུང་གནས། གཡོན་དུ་ཆོས་རྒྱལ་ཁྲི་
སྲོང་ལྡེ་བཙན་བཅས་བཞུགས་ཚུལ་གཉིས་ཡོད། ཡོངས་གྲགས་སུ་
སློབ་དཔོན་པདྨ་འབྱུང་གནས་གཙོ་བོར་བཞུགས་པའི་མཁན་སློབ་་་
ཆོས་གསུམ་གྱི་སྐུ་བརྙན་ཁྱབ་ཆེ་ཞིང་། ས་སྐྱས་བསམ་ཡས་ཀྱི་
འཛིན་བདག་གནང་སྐབས་སུ་བཞེངས་པའི་ལྡེབས་བྲིས་ལ་མཁན་
ཆེན་བོ་དྷི་ས་ཏྭ་གཙོ་བོར་བཞུགས་པའི་མཁན་སློབ་ཆོས་གསུམ་གྱི་་་
སྐུ་བརྙན་བཞེངས་ཡོད།
དྲི་བ། འཁོར་གསུམ་ནི་གང་དག་ཡིན།
ལན། གནའ་དུས་དམག་འཁྲུག་རྒྱག་སྐབས། རང་གི་
མགོ་དང་ལུས་སྲུང་བའི་ཁྲབ་རྨོག་གྱོན་ཐོག་མཚོན་ཆ་འཁོར་གསུམ་
ཚང་དགོས་པ་སྟེ། ཐག་རིང་ན་གནས་པའི་དགྲ་བོ་གསོད་བྱེད་ཀྱི་
མདའ་དང་། དམག་དཔུང་ཕྱོགས་གཉིས་ཕན་ཚུན་འདྲེས་སྐབས་
དགྲ་བོ་གསོད་བྱེད་ཀྱི་གྲི། རྟ་ཐོག་ནས་བབས་ཏེ་འཛིང་མོ་བཀྱེ་
སྐབས་དགྲ་བོར་གཡུག་བྱེད་ཀྱི་མདུང་བཅས་ཆ་ཚང་བར་ཡོད་པ་་་་
ལ་ཟེར། གཞན་ཡང་ཁྲབ་རྨོག་དང༌། མདའ་གྲི་ཕུབ་མདུང་བཅས་



པ་སྟེ། རང་ལུས་སྲུང་སྐྱོང་བྱེད་པའི་ཆེད་དུ་ཁྲབ་དང་རྨོག གཞན་
གྱིས་ཚུར་འཕངས་པའི་མཚོན་ཆ་འགོག་པར་བྱེད་པའི་ཕུབ།
གཞན་ཚར་གཅོད་པའི་མཚོན་ཆ་མདའ་གྲི་མདུང་བཅས་ལ་ཡང་་་་་
འཁོར་གསུམ་ཞེས་བརྗོད་སྲོལ་ཡོད།
དྲི་བ། གུ་གེ་རྒྱལ་རབས་ཀྱི་གནའ་ཤུལ་གནས་གང་ཞིག་
ཏུ་ཡོད་པ་ཤེས་སམ།
ལན། གུ་གེ་རྒྱལ་རབས་ཀྱི་གནའ་ཤུལ་ནི་བོད་རང་སྐྱོང་
ལྗོངས་མངའ་རིས་ཁུལ་རྩ་མདའ་རྫོང་ཁོངས་སུ་ཡོད་ཅིང་། བོད་
ལྗོངས་སུ་ཡོད་པའི་གནའ་ཤུལ་གྲགས་ཅན་ཁྲོད་ཀྱི་གཅིག་ཡིན། དེ་
ནི་བཙན་པོ་འུ་དུམ་བཙན་གྱི་གདུང་རྒྱུད་དེ། རྗེ་དཔལ་འཁོར་
བཙན་གྱི་ཆེན་མའི་སྲས་སྐྱིད་ལྡེ་ཉི་མ་མགོན་གྱིས་བཙུགས་ཤིང་།
རྒྱལ་ཐོག་བཅུ་དྲུག་ཙམ་བྱུང༌། སྐྱིད་ལྡེ་ཉི་མ་མགོན་གྱིས་རྒྱལ་ཕྲན་
ལ་དབང་སྒྱུར་བྱེད་བདེ་བ་ཡོང་ཆེད། མངའ་ཁོངས་སུ་ཡོད་པའི་ས་
ཆ་རྣམས་རང་གི་རིགས་སྲས་གསུམ་ལ་བགོས་ནས་སྐྱོང་དུ་བཅུག་
པ་སྟེ། ཆེ་བ་དཔལ་གྱི་ལྡེ་རིག་པ་མགོན་གྱིས་མང་ཡུལ་དང་།
འབྲིང་བ་བཀྲ་ཤིས་ལྡེ་མགོན་གྱིས་སྤུ་ཧྲེང་། ཆུང་བ་ལྡེ་གཙུག་
མགོན་གྱིས་ཞང་ཞུང་བཟུང་། དེ་གསུམ་ལ་སྟོད་ཀྱི་མགོན་གསུམ་



ཟེར། དེང་སྐབས་མཐོང་རྒྱུ་ཡོད་པའི་གུ་གེ་རྒྱལ་རབས་ཀྱི་གནའ་
ཤུལ་ནི་སྲས་ཆུང་བ་ལྡེ་གཙུག་མགོན་གྱིས་བཟུང་བའི་མཁར་ཤུལ་་་་
ཡིན་ལ། གནའ་ཤུལ་གྱང་རོ་རྣམས་རི་འདབས་ཀྱི་དེའུ་འབུར་ཆེན་
པོ་ཞིག་གི་སྟེང་དུ་ཆགས་ཤིང་། རྒྱ་མཚོའི་ངོས་ལས་སྨི་སུམ་བརྒྱ་
ཙམ་གྱིས་མཐོ་བ་དང་། མཁར་ཤུལ་ཧྲིལ་བོའི་རྒྱ་ཁྱོན་ལ་སྨི་གྲུ་བཞི་
མ་ཆིག་འབུམ་བརྒྱད་ཁྲི་ཡོད། མཁར་ཤུལ་དེར་ཁང་མིག་ཆེ་ཆུང་
བསྡོམས་པས་སུམ་བརྒྱ་ལྷག་དང་། དོང་སྦུག་སུམ་བརྒྱ གཞན་
ཡང་མཐོ་ཚད་ལ་སྨི་བཅུ་ཙམ་ཡོད་པའི་མཆོད་རྟེན་ཁག་གསུམ། ད་
རུང་ལྷ་ཁང་དང་རྟེན་ཁྱད་པར་ཅན་མང་བར་མ་ཟད། བོད་ཀྱི་
བཙན་པོ་རིམ་བྱོན་དང་གུ་གེའི་རྒྱལ་བློན་མི་ཉུང་བའི་འདྲ་རིས་་་་་
ཀྱང་བཞེངས་ཡོད་པ་སོགས་རིག་དངོས་ཤིན་ཏུ་མང་ངོ་། །
དྲི་བ། གུང་རི་གུང་བཙན་གྱི་བང་སོ་གནས་གང་དུ་
བརྩིགས་ཡོད།
ལན། 《ཡར་ལུང་ཇོ་བོའི་ཆོས་འབྱུང》ལས། གུང་སྲོང་
བང་སོ་དོན་མཁར་མདའ་རུ་བརྩིགས། །གྲལ་ནི་གནམ་རི་སྲོང་
བཙན་གཡོན་ན་ཡོད་ཅེས་གསུངས་འདུག



དྲི་བ། གྲི་གུམ་བཙན་པོ་ཞེས་པའི་མིང་དེ་ཇི་ལྟར་ཐོགས་
པ་ཡིན།
ལན། 《ཆོས་འབྱུང་མཁས་པའི་དགའ་སྟོན»ལས། རྗེ་འདི་
འཁྲུངས་ཚེ་ཨ་ཕྱི་གདགས་ལྷ་དཀར་མོ་ལ་མཚན་ཅིར་གསོལ་དྲིས་
པས་བླ་སྤང་དང་མ་དིང་མེས་མ་ཚིག་གམ། །བླ་མཚོ་སྔོན་མོ་མ་
བསྐམས་སམ། །བླ་བྲག་དཀར་པོ་མ་ཉིལ་ལམ་ཟེར་བ་ལ། དེ་
རྣམས་མ་ཉམས་སྨྲས་ཀྱང་རྒན་མོ་རྒན་ཆེས་དབང་བོ་ཉམས་པས་་་་
ལོག་པར་གོ་སྟེ། འོ་ན་རྒྱལ་ས་མི་ཟིན་ཟེར་ནས་མཚན་ལོག་པར་
བཏགས་ཞེས་གྲགས། ཕྱི་མོས་མཚན་དུ་གྲི་གུམ་བཙན་པོར་གསོལ།
དྲི་བ། གྲི་གུམ་བཙན་པོའི་རིང་ལ་གོ་ཁྲབ་དང་རལ་གྲི་
བྱུང་ཚུལ་ག་འདྲ་ཡིན།
ལན། ཁམས་སྟོན་གྱིས་མཛད་པའི《རྒྱ་བོད་ནོར་རྫས་
དཔྱད་དོན་ཡིད་ཀྱི་འདོད་འཇོ>ལས། བྱང་ལེབ་ཉ་རྒྱབ་མཐའ་
སྲབ་དཀྱིལ་མཐུག་ཅིང་། །རྩེ་མོ་སེན་ཁ་རྩ་བ་གཟོང་ཁ་སྟེ། །གོ་
ཁྲབ་འདི་ནི་སྨར་ཁམས་དེ་མོ་ནས། །གྲི་གུམ་བཙན་པོས་འབངས་
དང་འཐབ་པའི་ཕྱིར། །སྨར་ཁམས་ནས་བྱུང་བཟོ་རིས་ཉ་འདྲ་བ། །
གོ་ཁྲབ་འདི་ལ་སྨར་ཡུལ་ཉ་འདྲ་ཟེར། །དེང་སང་དམར་ཡུ་ཟེར་བ་



སྒྲ་ལོག་གོ །བྱང་རིས་སྲབ་ཅིང་ཕྲ་ལ་ལྕགས་འོད་དཀར། །བཟོ་
རིས་ཉ་འདྲ་ཡིན་མོད་དེ་ལས་ཆུང་། །གྲི་གུམ་བཙན་པོའི་བློན་པོ་ལོ་
ངམ་གྱིས། །འཁྲུག་དུས་བོར་ཚེ་བཙན་པོའི་གོ་ཆ་དང༌། །ལྷན་དུ་
བསྒྲུབས་ཀྱང་རྗེ་འབངས་དབྱེ་བ་ཡིས། །ཆེ་ཆུང་སྲབ་མཐུག་ལ་
སོགས་ཁྱད་བྱས་པས། །དེང་སང་འདི་ལ་སྨར་ཡུལ་ཉིས་འདྲ་ཟེར། །
དགུ་ཟི་འདི་བོད་ཀྱི་རལ་གྲི་ཡིན། །གྲི་གུམ་བཙན་པོའི་རིང་ལ་སྲིད།།
ཡུལ་ཟི་འདུ་བྱ་བའི་ས་ཆ་ན། །མིག་ཟིམ་བུ་སྤུན་དགུས་བརྡུངས་པ་
ཡིན། །ཆེ་ཤོས་ཀྱིས་གནམ་གྱི་འཇུ་ཐག་ཆོད། །དེ་འོག་བརྒྱད་ལ་རྣོ་
རྟགས་ཡོད། །དེ་དགུའི་སློབ་མ་ཁག་དགུར་གྱེས། །བོད་རལ་གྲི་
མང་བ་དེ་བཞིན་ཡིན། །མི་སྤུན་དགུས་བརྡུངས་པས་དགུ་ཞེས་ཟེར།
མིག་ཟིམ་བུ་ཡིན་པས་ཟི་ཞེས་བྱ། །དེ་དང་དེ་རྒྱུད་དགུ་ཟི་ཟེར་ཞེས་
པ་ལས་གསལ་བོར་རྟོགས་ཐུབ།
་བ གླིང་རྗེ་གེ་སར་རྒྱལ་པོ་ནི་དངོས་བྱུང་གི་ལོ་རྒྱུས་
མི་སྣ་ཞིག་ཡིན་ནམ།
ལན། གླིང་རྗེ་གེ་སར་རྒྱལ་པོ་ནི་དངོས་བྱུང་གི་ལོ་རྒྱུས་མི་
སྣ་ཞིག་ཡིན་མིན་གྱི་ཐད་ལ་བཤད་ཚུལ་མི་འདྲ་བ་གཉིས་ཡོད།
མཁས་པ་ལ་ལས་གླིང་རྗེ་གེ་སར་རྒྱལ་པོ་ནི་ལྷ་སྒྲུང་ནང་གི་མི་སྣ་་་་་



ཞིག་ཡིན་པ་ལས་དངོས་བྱུང་གི་ལོ་རྒྱུས་མི་སྣ་ཞིག་མིན་པར་འདོད།
འཇུ་མི་ཕམ་འཇམ་དབྱངས་རྣམ་རྒྱ་མཚོ་སོགས་མཁས་པ་མང་བོ་་་་་
ཞིག་གིས་གླིང་རྗེ་གེ་སར་རྒྱལ་པོ་ཟེར་བའི་དཔའ་བོ་ངོ་མ་ཞིག་ཡོད་
པར་མ་ཟད། རིགས་རུས་དང་། འཁྲུངས་ཡུལ། འཁྲུངས་འདས་ཀྱི་
ལོ་ཚིགས་སོགས་གསལ་བོ་ཞིག་བཀོད་ཡོད་དེ། མཁས་དབང་
བདུད་འཇོམས་འཇིགས་བྲལ་ཡེ་ཤེས་རྡོ་རྗེས་མཛད་པའི《སྔ་
འགྱུར་ཆོས་འབྱུང་ལྷ་དབང་གཡུལ་ལས་རྣམ་པར་རྒྱལ་བའི་རྔ་བོ་་་་
ཆེའི་སྒྲ་དབྱངས>ལས་བཀོད་པ་ལྟར་ན། སྤྱི་ལོ1038ལོ་སྟེ། བོད་
རབ་བྱུང་དང་པོའི་ས་ཕོ་སྟག་གི་ལོ་ལ་སྨུག་པོ་ལྡོང་གི་རྒྱུད་པ་ལས་་་
གླིང་རྗེ་གེ་སར་རྒྱལ་པོ་སྐུ་འཁྲུངས། སྤྱི་ལོ1119ལོ་སྟེ། བོད་རབ་
བྱུང་གཉིས་པའི་ས་ཕག་ལོ་ལ་སྐུ་གཤེགས། གླིང་རྗེ་གེ་སར་རྒྱལ་པོ་
དང༌། ཇོ་བོ་རྗེ། གསང་བདག་སྒྲོ་ཕུག་པ་ཆེན་པོ། མི་ལ་རས་པ།
བོད་ཀྱི་ཤར་ཙོང་ཁའི་རྒྱལ་པོ་རྒྱལ་སྲས་ཁྲི་ནམས་ལྡེའུ་བཙན། ཀཿ
དམ་པ་བདེ་གཤེགས་རྣམས་ཕལ་ཆེར་དུས་སྐབས་གཅིག་གི་མི་ཡིན་
ཞེས་གསུངས། «འཁྲུངས་གླིང་མེ་ཏོག་ར་བ》སོགས་སྒྲུང་ཡིག་མང་
བོ་ཞིག་གི་བཤད་ཚུལ་ལྟར་ན། གླིང་རྗེ་གེ་སར་རྒྱལ་པོ་སྐུ་འཁྲུངས་
ཡུལ་ནི་ས་སྐྱིད་སོས་ཡག་གི་ཁ་མདོ་ཡིན་པ་དང༌། སྐུ་གཤེགས་ས་ནི་



རྨ་ཡུལ་གངས་ཀྱི་ར་བ་ཡིན་པར་བཤད།
དྲི་བ། རྒན་མོ་གསེར་ཁུར་གྱི་དུས་ཞེས་པར་གོ་བ་ཇི་ལྟར་
ལེན་དགོས།
ལན། ཕག་གྲུའི་སྡེ་སྲིད་ཏཱ་སི་ཏུ་བྱང་ཆུབ་རྒྱལ་མཚན་
གྱིས་བོད་ས་གནས་ཡོངས་ལ་དབང་བསྒྱུར་ནས་ཆོས་ཀྱི་ཕྱོགས་ལ་་་་
བྱ་བ་རྒྱ་ཆེན་པོ་བསྒྲུབས། སྲིད་ཕྱོགས་ནས་རི་རྒྱ་ཀླུང་རྒྱ་བསྡམས་
པ་དང་། ཆུ་ཆེན་ལ་ཟམ་པ་དང་ཀོ་གྲུ་གསར་འཛུགས། ལ་འཕྲང་
དབེན་པ་ཅི་ཡོད་ལ་འཇིགས་སྐྱོབ། ཙ་རི་ཏྲ་དང་གངས་ཏེ་སི་
སོགས་གནས་ཆེན་ཡོད་ཚད་ལ་ཇ་ཚུལ་ཆང་ཚུལ། ཞིང་པ་དང་
འབྲོག་པ་རྣམས་ཁྲལ་འོས་འབབ་ཅིག་ལས། ཧོར་ལྟར་ཁྲལ་ཆེན་
བསྡུ་མི་ཆོག་པར་མཛད། མངའ་རིས་ནས་བཟུང་སྟེ། ས་ཆ་རྣམས་
སུ་རྫོང་ཆེན་བཅུ་གསུམ་བརྩིགས་པ་དང༌། སྣེ་གདོང་རྒྱ་བསྐྱེད།
སྔོན་ས་སྐྱའི་ཁྲིམས་ལ་ཧོར་གྱི་ཤན་ཞུགས་ནས་སྡིག་པའི་ལས་ཤས་་་
ཆེ་བས། ཁྲིམས་ཀྱི་ལུགས་སྲོལ་བཟང་བོའི་སྲོལ་གསར་དུ་བཙུགས་
པ་ནི། དཔའ་བོ་སྟག་གི་ཞལ་ལྕེ། སྔར་མ་ཝའི་ཞལ་ལྕེ། སྣེ་མོ་ལས་
འཛིན་གྱི་ཞལ་ལྕེ། ཞུ་བཞེས་བདེན་རྫུན་གྱི་ཞལ་ལྕེ། བཟུང་
བཀྱིགས་ཁྲིམས་རའི་ཞལ་ལྕེ། ནག་ཅན་ཁྲག་སྦྱོར་གྱི་ཞལ་ལྕེ། དྲན་



འཛིན་ཆད་ལས་ཀྱི་ཞལ་ལྕེ། ཧོར་འདྲ་ཟ་རྐང་གི་ཞལ་ལྕེ། བསད་
པ་སྟོང་གི་ཞལ་ལྕེ། རྨས་པ་ཁྲག་གི་ཞལ་ལྕེ། བསྙོན་ཧམ་མནའ་
དག་གི་ཞལ་ལྕེ། བརྐུས་པ་འཇལ་གྱི་ཞལ་ལྕེ། ཉེ་འབྲེལ་འབྲལ་
འདུམ་གྱི་ཞལ་ལྕེ། བྱི་བྱས་བྱི་རིན་གྱི་ཞལ་ལྕེ། ནམ་ཕར་ཚུར་གྱི་
ཞལ་ལྕེ་བཅས་བཅོ་ལྔའི་སྒོ་ནས་གཏན་ལ་ཕབ། འདི་དག་ལ་འགྲེལ་
བ་དང་ཡང་འགྲེལ་སོགས་ཁྲིམས་མང་བོ་ཐག་བཅད་དེ། ཕྲ་ཞིང་
མཛངས་པའི་བློས་བཀའ་ཁྲིམས་ཀྱི་འཇམ་དར་ཡུག་གཅིག་གིས་་་་་་
བསྐྱངས་པས། རྒན་མོ་གསེར་ཁུར་གྱི་དུས་ཞེས་ཀུན་གྱིས་བསྔགས་
བརྗོད་བྱེད་ཡུལ་དུ་གྱུར།
དྲི་བ། རྒྱ་བཟའ་སྔ་ཕྱི་གཉིས་དུས་ནམ་ཞིག་ལ་བོད་དུ་
ཕེབས་པ་ཡིན།
ལན། རྒྱ་བཟའ་སྔ་མ་ཝུན་ཁྲིན་ཀོང་ཇོ་ནི་ལྕགས་གླང(སྤྱི་
ལོ841)ལོར་བོད་དུ་ཕེབས། ལོ་ངོ་བཞི་བཅུ་ཙམ་འདས་པའི་ལྕགས་
འབྲུག(སྤྱི་ལོ680)ལོར་ཚེ་ལས་འདས། རྒྱ་བཟའ་ཕྱི་མ་གྱིམ་ཤིང་
ཀོང་ཇོ་ནི་ལྕགས་ཁྱི( སྤྱི་ལོ710) ལོར་བོད་དུ་ཕེབས། ས་ཡོས(སྤྱི་
ལོ739)ལོར་ཚེ་ལས་འདས། བཙུན་མོ་སྔ་ཕྱི་གཉིས་ཀའི་བང་སོ་
འཕྱོངས་རྒྱས་སུ་བརྩིགས་པར་གྲགས།



དྲི་བ། རྒྱལ་པོའི་ཕོ་བྲང་ན། མི་རྗེ་ལྷ་ཡིས་མཛད་ཅེས་
པའི་དོན་ཅི།
ལན། ཆོས་རྒྱལ་སྲོང་བཙན་སྒམ་པོ་ནི་བྱམས་དང་སྙིང་རྗེ་
ཆེ་བ་ལྷ་ཡི་སྲས་པོ་དང་གཉིས་སུ་མེད་པ་དང༌། ཁོང་གིས་ལྷ་ཆོས་
མི་ཆོས་ཀྱི་ཁྲིམས་བཅོས་པ་དང༌། ཁོད་སོ་དྲུག་གཏན་ལ་ཕབ་སྟེ།
རྒྱལ་ཁམས་ཆོས་དང་འབངས་རྣམས་བུ་བཞིན་བསྐྱངས་པས། དུས་
སྐབས་དེའི་དུས་བདེ་དམངས་སྐྱིད་ཀྱི་རྣམ་པ་མཚོན་པའོ། །
དྲི་བ། རྒྱལ་ཕྲན་སིལ་མ་བཅུ་གཉིས་ནི་གང་དག་ཡིན།
ལན། རྒྱལ་ཕྲན་སིལ་མ་བཅུ་གཉིས་ཀྱི་མིང་དང་།
བོའི་མིང་། བློན་པོ་གཉིས་ཀྱི་མིང་ནི། 《ཆོས་འབྱུང་མཁས་པའི་
དགའ་སྟོན》ལས། མཆིམས་ཡུལ་གྲུ་ཤུལ་ན། མཆིམས་རྗེ་ནི་གུ་
ཡོད། བློན་པོ་སྣང་དང་དེང༌། ཞང་ཞུང་ཡུལ་ན་ནི། རྒྱལ་པོ་ལེགས་
སྙ་ཤུར། རྨ་དང་ར་སངས་བློན། དེ་བཞིན་དུ་མྱང་རོ་ཕྱོང་དཀར་
ན་གཙང་རྗེ་ཐོང་དཀར་བློན་པོ་གནང་། གནུབས་ཡུལ་གླིང་དགུ་ན་
སྣུབས་རྗེ་དམིགས་པ་བློན་པོ་རྨེའུ་དང་འབྲོ། ཉང་རོ་ཤམ་པོར་ལོ་
རྔམ་རྗེ་འབྲོམ་བློན་པོ་ཤེ་སུང་གཉིས། ཀྱི་རི་ལྗོན་སྔོན་ན་ཀྱི་རྗེ་རྨད་
པོ་བློན་པོ་ངམ་དང་འབྲོ། ངམ་ཤོད་ཁྲ་སྣར་ཟིངས་རྗེ་ཁྲི་འཕྲང་



གསུམ་བློན་མགར་དང་གཉན། འོལ་ཕུ་སྤང་མཁར་དུ་ཟིང་རྗེ་ཐོན་
ཕྲེང་བློན་པོ་རྔོག་དང་སྦས། སྲིབས་ཡུལ་གྱི་རལ་གོང་དུ་བྲང་རྗེ་
གོང་ནམ་བློན་པོ་སྤྲད་དང་ཞུགས། ཀོང་ཡུལ་བྲེ་སྣ་ཀོང་རྗེ་ཀར་པོ་
ཏུག་དང་མཁར་པ་བློན། ཉང་ཡུལ་རྣམ་གསུམ་ན་ཉང་བཙུན་གླང་
རྒྱལ་བློན་པོ་ཕུག་དང་ངོ་རྗེ། དྭགས་ཡུལ་གྲུ་བཞི་ན་དྭགས་རྗེ་མང་
པོ་རྒྱལ་བློན་པོ་རླངས་སྐམ་གཉིས་ཞེས་གསལ་ལོ། །
དྲི་བ། རྒྱལ་ཕྲན་སིལ་མ་བཅུ་གཉིས་ལས་ཀོང་ཡུལ་བྲེ་
སྣ་ནི་དེང་གི་ས་ཆ་གང་ལ་ངོས་འཛིན་དགོས།
ལན། ཀོང་ཡུལ་བྲེ་སྣ་ནི་དེང་གི་ཉིང་ཁྲི་ས་ཁུལ་སྟག་རྩེ་
ཤང་གི་ཁོངས་སུ་ཡོད་ལ། དེ་ནི་རྒྱལ་ཕྲན་སིལ་མ་བཅུ་གཉིས་གྲས་
ཀྱི་ཀོང་པོའི་རྒྱལ་ཕྲན་གྱི་ལྟེ་གནས་ཡིན་པ་བསྙོན་མེད་ཡིན། རྒྱུ་
མཚན་ནི་ཡུལ་མིང་དེ་གནའ་ནས་ད་ལྟའི་བར་མ་ཉམས་པར་ཡོད་་་
པས། དེང་གི་ཆར་ཀོང་པོ་བ་རྣམས་ཀྱིས་བྲག་ལ་གྲོང་ཞེས་འབོད་
ཀྱིན་ཡོད་ནའང་། ཁམས་པ་རྣམས་ཀྱིས་ཀོང་པོ་བྲེ་སྣ་ཞེས་འབོད་
ཀྱིན་ཡོད་པར་མ་ཟད། ཁམས་ཕྱོགས་ནས་ཡོང་བའི་གནས་མཇལ་
པ་རྣམས་ཀྱིས་ཡུལ་དེ་ནི་གནའ་བོའི་ཀོང་པོ་བྲེ་སྣ་ཞེས་པའི་ཡུལ་དེ་
རེད་ཅེས་ཚིག་ཐག་བཅད་ནས་བཤད་ཐུབ་པ་དང༌། དེ་བཞིན་ཡུལ་
དེ་ནི་བོན་ལུགས་ཀྱི་གྲགས་ཅན་གནས་རི་སྟེ། ཀོང་པོ་བོན་རི་དང་
རི་རྒྱུད་གཅིག་ཡིན་པའི་ལྷ་རི་གྱང་ཐོའི་འདབས་སུ་ཆགས་ཡོད་པ་་་
དང་། དེའི་འཁྲིས་སུ་གྲི་གུམ་བཙན་པོའི་བང་སོར་གྲགས་པའི་མི་
ཡུལ་སྐྱི་མཐིང་ཞེས་པའི་དུར་ས་ཞིག་ཀྱང་མཆིས་ལ། ལྷ་རི་གྱང་ཐོ་
དང་ཀོང་པོ་བྲེ་སྣ། མི་ཡུལ་སྐྱི་མཐིང་ཞེས་པ་སོགས་གནའ་བོའི་ཐ་
སྙད་ཀྱང་ད་དུང་མ་ཉམས་པར་ཡོད་པས་སོ། །གཞན་ཡང་དེང་གི་
མཁས་པ་མང་བོས་ཀྱང་ཀོང་ཡུལ་བྲེ་སྣ་ཞེས་པ་ཡུལ་དེ་རང་ལ་ངོས་
འཛིན་གནང་གི་ཡོད་པ་རེད། ཀོང་ཡུལ་བྲེ་སྣ་ཞེས་པའི་གོ་དོན་གྱི་
སྐོར་ལ《དུང་དཀར་ཚིག་མཛོད》ལས། འདི་ལ་དཔེ་ཆ་འགའ་ཞིག་
ཏུ་ཀོང་ཡུལ་སྤྲེ་སྣ་ཞེས་གསལ་ཞིང་། བཤད་སྲོལ་ལ་སྔར་བོད་མི་
རིགས་ཀྱི་མེས་པོ་སྤྲེའུ་དེ་དག་ལྷོ་ཁ་ཁུལ་ནས་ཀོང་པོར་ཡུལ་འཕོས་ཏེ་
འཚོ་བ་བསྐྱལ་པ་ཡིན་སྟབས་སྤྲེ་སྣའི་ལྗོངས་ཞེས་ཐོགས་པ་ཡིན་ཟེར།
དྲི་བ། རྒྱལ་ཕྲན་སིལ་མ་བཅུ་གཉིས་ལས་ཀླུམ་རོ་ཡ་སུམ་
ནི་དེང་གི་ས་ཆ་གང་ལ་ངོས་འཛིན་དགོས།
ལན། 《ལྡེའུ་ཆོས་འབྱུང》ལས་ཡུལ་ཀླུམ་རོ་ཡ་སུམ་ཞེས་
རྒྱལ་ཕྲན་སིལ་མ་བཞི་བཅུའི་གྲས་སུ་འཁོད་ཀྱང་། «མཁས་པའི་
དགའ་སྟོན》ལས། དེའི་སྐོར་མིང་ཙམ་ཡང་མཐོང་རྒྱུ་མི་འདུག་སྟེ།
ཧ་ལམ་སིལ་མ་བཞི་བཅུའི་གྲས་སུ་བརྩིས་ཡོད་ཤས་ཆེ། 《དུང་
་ཚིག་མཛོད་ཆེན་མོ》ལས་རྒྱལ་ཕྲན་ཁག་གི་མཚན་ནི《ཆོས་་་དཀར
འབྱུང་མཁས་པའི་དགའ་སྟོན》གཞིར་བཟུང་བ་ཡིན་ཡང་ཡུལ་་་་་་་
དེའི་མཆན་འཁོད་མེད། 《ཏུན་ཧོང་གཏེར་ཡིག»ལས་བྱུང་བ་ལྟར་
ན། ཡུལ་དེ་ནི་སྤྱི་ལོའི་དུས་རབས་དྲུག་པ་ཙམ་ལ་ཟིང་པོ་རྗེ་སྟག་སྐྱ་
བོའི་བཞུགས་ཡུལ་ཡིན་པ་རེད་ལ། མཁས་དབང་དུང་དཀར་
མཆོག་གིས་ཀྱང་ཡུལ་དེ་དེང་གི་འཕན་པོའི་ཡུལ་ལ་ངོས་འཛིན་
གནང་ཡོད་པ་རེད། དེའི་རྒྱུ་མཚན་ནི《ཏུན་ཧོང་ནས་ཐོན་པའི་
བོད་ཀྱི་ལོ་རྒྱུས་ཡིག་ཆ>ལས།། སྟག་སྐྱ་བོའི་ཡུལ། ཡུལ་ཡེལ་རབ་སྡེ་
བཞི་དང་། ཀླུམ་ཡ་གསུམ། ཟིང་པོ་རྗེ་ཁྲི་པང་སུམ་གྱྀས། འདུས་
སོའ་ཞེས་ཡུལ་འདི་ནི་ཟིང་པོ་རྗེ་སྟག་སྐྱ་བོའི་ཡུལ་ཡིན་པར་
གསུངས་པ་དེ་རེད། ཟིང་པོ་རྗེའི་བཞུགས་ཡུལ་ནི་དེང་སང་གི་
འཕན་པོའི་རྒྱུད་དུ་ཡོད་པ་ནི། གྲོང་ཁྱེར་ལྷ་སའི་སྲིད་གྲོས་ནས་
མཛད་པའི་ལྷུན་གྲུབ་རྫོང་གི་ལོ་རྒྱུས་ལས། ལྕང་ར་ཤར་ཁོངས་ཟིང་
པ་གྲོང་ཚོའི་ཉེ་འདབས་སུ་ཟིང་པ་ཞེས་པའི་ཁྱིམ་ཚང་ཞིག་ཡོད་པ་་
དེ་གནའ་དུས་ཀྱི་ཟིང་པོ་རྗེའི་མཁར་ཡིན་པ་དང༌། དེའི་བྱང་ངོས་
ཀྱི་རི་སྟེང་དུ་ཟིང་པ་སྟག་དགོན་པ་ཟེར་བའི་གྱང་རོ་ཞིག་ཡོད།
ཟིང་པ་ཞེས་པའི་ཁྱིམ་ཚང་དེའི་མི་རྒྱུད་རྣམས་ཟིང་པོ་རྗེའི་མི་རྒྱུད་་
ཡིན་སྐད་འདུག བཤད་རྒྱུན་ལྟར་ན། ཁང་བ་ཐོག་བརྩེགས་ལྔ་
ཅན་ཞིག་ཡོད་པ་དེ་རྒྱལ་དབང་སྐུ་ཕྲེང་ལྔ་པའི་སྐུ་དུས་སུ་གཞུང་་་་་
ནས་ཉམས་གསོ་ཐེངས་གཅིག་གནང་སྐད། ཟིང་པ་སྟག་དགོན་པ
ཞེས་པ་དེ་འབྲི་གུང་གི་ཁོངས་ཡིན་པ་དང་། དགོན་པ་དེ་བར་
སྐབས་ཤིག་ནས་ཐོར་ཞིག་ཏུ་སོང་འདུག་ཀྱང༌། ཟིང་པའི་ཁང་བ་
དེ་སྤྱི་ལོ1970ལོ་བར་ཡོད། དེའི་རྗེས་མ་ཡུར་བཟོ་སྐབས་ཁང་བ
བཤིགས་ནས་ད་ལྟ་ས་ངོ་ཆོད་ཙམ་ཞིག་ལས་མེད་ཀྱང་། རི་སྟེང་དུ་
ཡོད་པའི་ཟིང་པ་དགོན་པའི་ཤུལ་དེ་དང་གནས་སྤོ་བྱས་པའི་ཁྱིམ་་་
ཚང་གི་མི་རྒྱུད་ད་ལྟའང་བསྡད་ཡོད་ཅེས་གསུངས། དེང་གི་ལྷ་ས་
ཆུ་ཤུལ་རྫོང་གི་ས་ཆར་ཡར་སུམ་ཞེས་ཟེར་སྲོལ་ཡོད་འདུག་སྟེ། ཆུ་
ཤུལ་རྫོང་གི་ལོ་རྒྱུས་ལས། ་སྔའི་བཀའ་ཤག་གི་རྩ་འཛིན་རྒྱ་དེབ་
དང་། རྩིས་ཁང་ལས་ཁུངས་ཀྱི་ཡོངས་སྡུད་གཞུང་ཁྲ་སོགས་ཀྱི་ནང་
ཆུ་ཤུར་ཡར་གསུམ་ལྷུན་པོ་རྩེ་ཞེས་འཁོད་པ་དང་། ཆུ་ཤུར་ཡར་
གསུམ་ཞེས་པའི་གོ་དོན་ནི། ནུབ་ནས་ཡར་ཀླུང་གཙང་བོ་དང་།
ཤར་ནས་ལྷ་སའི་སྐྱིད་ཆུ། བྱང་ནས་ཆུ་ཤུར་ཕུ་ཆུ་བཅས་འབབ་པ་
ཡུལ་དེའི་ཤར་ལྷོའི་མཚམས་སུ་གཅིག་ཏུ་བསྒྲིལ་ནས་རི་བསྐོར་ཏེ་་་་་
ཤར་ཕྱོགས་སུ་རྒྱུག་པར་བརྟེན། ཆུ་བོ་གསུམ་འདྲེས་པའི་ཤུར་ཧྲག་
ཏུ་གནས་པས་ཆུ་ཤུར་དང༌། ས་ཆ་དེ་ནས་ལྷོ་ཕྱོགས་སུ་ཕར་ཞེས་
འབོད་དགོས་སྟབས། ཡུལ་མི་ཚོས་ངེད་ཚོ་ཆུ་ཤུར་དུ་ཡར་ཞེས་པ་
ལས་མར་ཞེས་འབོད་ཡུལ་མེད་སྟབས་ཡར་གསུམ་ཡིན་ཟེར།
《ཏུན་ཧོང་གཏེར་ཡིག》ནང་སུམ་ཡུལ་ལའང་ཡ་སུམ་ཞེས་སྦྱར་
ནས་སུམ་ཡུལ་གྱི་ཡ་སུམ་ཞེས་བརྗོད་པ་ལྟར་ན། ཡུལ་དེ་དང་སུམ་
པའི་ཡུལ་བར་དུའང་འབྲེལ་བ་ངེས་ཅན་ཞིག་ཡོད་པར་མངོན།
ཡུལ་ཀླུམ་རོ་ཡ་སུམ་ནི་རྒྱལ་ཕྲན་སིལ་མ་བཞི་བཅུའི་སྐབས་ཀྱི་ཡུལ་་
མིང་ཡིན་པ་དང་། དེང་སང་གི་འཕན་པོ་ཁུལ་དུ་ཡོད་པར་མངོན།
གལ་སྲིད་གནའ་བོའི་དུས་སུ་དེ་ཁུལ་དུ་ཡུལ་ངས་པོ་ཁྲ་སྣ་དང་སུམ་
ཡུལ་ཡ་སུམ་ཞེས་པའི་རྒྱལ་ཕྲན་ཡོད་ཅེས་ནའང་འགལ་བ་མེད་དེ།
དེ་རྣམས་ནི་རྒྱལ་ཕྲན་བཅུ་གཉིས་ཀྱི་སྐབས་སུ་བྱུང་བ་ཡིན་པས།
ཀླུམ་རོ་ཡ་སུམ་དང་དུས་རབས་གཅིག་མིན་པས་ཕྱིར། དེ་བཞིན་
ཡུལ་དེའི་མངའ་རིས་སུ་དེང་སང་སྟོད་ལུང་དང་ཆུ་ཤུལ་གྱི་ས་ཆ་ཁ་
ཅིག་ཀྱང་ཚུད་ཡོད་ཅེས་བརྗོད་ཆོག་པ་ཡིན་ཏེ། ཡུལ་མིང་དེ་དག་
གིས་རྒྱལ་ཕྲན་ཞིག་གི་མངའ་རིས་མཚོན་གྱི་ཡོད་པ་དེ་རེད།
དྲི་བ། རྒྱལ་ཕྲན་སིལ་མ་བཅུ་གཉིས་ལས་སྐྱི་རོ་ལྗང་སྔོན་
ནི་དེང་གི་ས་ཆ་གང་ལ་ངོས་འཛིན་དགོས།
ལན། སྐྱི་རོ་ལྗང་སྔོན་ཞེས་པའི་ཡུལ་མིང་ལ《ཆོས་འབྱུང་
མཁས་པའི་དགའ་སྟོན>ལས་ཀྱི་རི་ལྗོན་སྔོན་ཟེར་བ་དང་། «ལྡེའུ་
ཆོས་འབྱུང》ལས་ཀྱི་ར་ལྗོན་སྔོན་ཞེས་ཡི་གེ་འབྲི་ཚུལ་མི་འདྲ་བ
ཡོད་ཀྱང་། དེང་གི་ས་ཆ་གང་ཞིག་ལ་ངོས་འཛིན་པའི་སྐོར་ལ།
《དུང་དཀར་ཚིག་མཛོད》ལས། ཡུལ་དེ་དབུས་གཙང་རུ་བཞིའི་རུ་
ལག་གི་ཁོངས་སུ་ཡོད་ངེས་ཞེས་གསུངས་འདུག དེའི་རྒྱུ་མཚན་
ནི《ཆོས་འབྱུང་མཁས་པའི་དགའ་སྟོན》ལས། རྒྱལ་ཕྲན་དེའི་བློན་
པོའི་མིང་ལ་ངམ་དང་འབྲོ་ཞེས་འཁོད་ཡོད་པ་དེ་རེད། བློན་པོའི་
མིང་དེ་དག་ནི་རུས་མིང་ཡིན་པ་དང་། བོད་ཀྱི་ལོ་རྒྱུས་ཐོག་རུས་
རྒྱུད་ཚོ་བ་རེ་གཉིས་ཀྱིས་ཡུལ་རེ་བཟུང་བའི་སྲོལ་དར་ཡོད་ལ།
འབྲོ་ཞེས་པའི་རུས་རྒྱུད་ཀྱིས་བཟུང་བའི་ས་ཆ་ནི་དབུས་གཙང་རུ་་་
བཞིའི་རུ་ལག་གི་ཁོངས་ཏེ། དེང་སང་གི་གཙང་ལྷ་རྩེའི་ཕྱོགས་ཀྱི་
ས་ཆ་རྣམས་ཡིན་པ 《བཀའ་ཐང་སྡེ་ལྔ》ལས། གྲོམ་པ་ལྷ་རྩེ་འབྲོ་ཡི་
སྟོང་སྡེ་ཡིན་ཞེས་པ་སོགས་མང་དུ་བྱུང་བས་མཚོན། སྐྱི་རོ་ལྗང་
སྔོན་ཞེས་པའི་སྐྱི་ནི་གནའ་བོའི་བོད་ཀྱི་རུས་མིང་ཡིན་པ་དང་།
བཤད་སྲོལ་ལྟར་ན། འབྲི་གུང་ནས་ཆུ་ཤུར་བར་གྱི་ས་གནས་དེར་
ལྷ་ས་ཞེས་མིང་མ་ཐོགས་གོང་དུ། རུས་མིང་སྐྱི་ཡིན་པའི་ཚོ་བ་
རྣམས་གནས་སྡོད་བྱེད་སའི་ས་ཆ་ཡིན་པས་སྐྱི་ཤོད་དང་། དེའི་
རྒྱུད་དུ་འབབ་པའི་ཆུ་ལ་སྐྱི་ཆུ་ཞེས་འབོད་པར་གྲགས། སྐྱི་ཞེས་
པའི་རུས་མིང་དེ་དུས་ཕྱིས་སུ་དཔྱད་ཡིག་དག་ཏུ་ཀྱི་དང་གྱི། སྐྱིད་
ཅེས་གང་རུང་འབྲི་སྲོལ་བྱུང་ཡོད་ལ། བོད་ཀྱི་ལོ་རྒྱུས་ལས་རུས་
རིགས་མྱང་གིས་བཟུང་བའི་ས་ཆར་མྱང་རོ་ཟེར་བ་དང་། དེའི་
རྒྱུད་ཀྱི་ཆུ་ལ་མྱང་ཆུ་ཞེས་འབོད་པ་དང༌། ཡང་རུས་རིགས་ཉང་
གིས་བཟུང་བའི་ས་ཆ་ལ་ཉང་པོ་ཟེར་བ་དང༌། དེའི་རྒྱུད་ཀྱི་ཆུ་ལ་
ཉང་ཆུ་ཞེས་འབོད་པ་བཞིན། དེང་གི་ལྷ་སའི་སྐྱིད་ཆུ་རྒྱུད་ཀྱི་ས་ཆ་
རྣམས་གནའ་དུས་རུས་རིགས་སྐྱི་ཡིན་པའི་མི་རྣམས་ཀྱིས་བཟུང་་་་
བས་ན་སྐྱི་རོ་ཞེས་མིང་ཐོགས་པ་དང༌། དེའི་རྒྱུད་ཀྱི་ཆུ་ལ་སྐྱི་ཆུ་
ཞེས་འབོད་པ་ཡིན། དེ་སྔོན་བསྟན་པ་ཕྱི་དར་གྱི་དུས་མགོ་ཙམ་དུ་
བྱུང་བའི་དབུས་གཙང་མཁས་པ་མི་དྲུག་གི་ནང་ཚན་ལོ་སྟོན་རྡོ་རྗེ་་
དབང་ཕྱུག་ལ་མཁན་བརྒྱུད་འཛིན་པའི་སློབ་མ་ཉི་ཤུ་རྩ་བཞི་བྱུང་་་
བའི་གྲས་ཀྱི་སྐྱི་ཡེ་ཤེས་དབང་བོ་ཞེས་པ་དང་། བསྟན་པ་ཕྱི་དར་གྱི་
དུས་མགོར་བྱོན་པའི་སློབ་དཔོན་སྐྱི་ཆོས་ཀྱི་སེང་གེ་ཞེས་པ་སོགས་་་
ནི་རུས་རིགས་དེའི་གདུང་རྒྱུད་ཡིན། ཡིན་ཡང་། ཧ་ལམ་སྲོང་
བཙན་སྒམ་པོའི་དུས་སྐབས་ཙམ་ལ་རུས་རིགས་དེའི་སྟོབས་ཤུགས་་
རིམ་བཞིན་ཉམས་ནས་དབང་རིས་ས་ཆ་རྣམས་རུས་རིགས་
དབའས་སྦས་ཀྱི་ལག་ཏུ་ཤོར་པ་ཡིན་པར་མངོན་ཏེ། 《བཀའ་ཐང་
སྡེ་ལྔ>>ལས། སྐྱིད་སྟོད་སྐྱིད་སྨད་སྦས་ཀྱི་སྟོང་སྡེ་ཡིན་ཞེས་གསུངས་
པས་མཚོན་ལ། དབའས་ཞེས་པའི་རུས་རིགས་དེ་དང་ཐོག་འོལ་
དགའ་རྒྱུད་དུ་འཚོ་སྡོད་བྱེད་ཀྱིན་ཡོད་ཚུལ་གསལ།
དྲི་བ། རྒྱལ་ཕྲན་སིལ་མ་བཅུ་གཉིས་ལས་ངས་པོ་ཁྲ་སུམ་
ནི་དེང་གི་ས་ཆ་གང་ལ་ངོས་འཛིན་དགོས།
ལན། 《མཁས་པའི་དགའ་སྟོན》ལས། ངས་པོ་ཁྲ་སུམ་
ལ་ངམ་ཤོད་ཁྲ་སྣ་ཞེས་བྱུང་བ་ལྟར། མཁས་དབང་དུང་དཀར་
མཆོག་གིས། ལྷ་སའི་ཉེ་འདབས་འབྲི་གུང་རྒྱུད་ཀྱི་ས་ཆ་ལ་ངམ་
ཤོད་ཟེར་གྱི་ཡོད་པ་བཀའ་གདམས་པའི་དགེ་བཤེས་ལྷ་འགྲོ་བའི་་་་་
མགོན་པོའི་ལོ་རྒྱུས་སུ་གསལ་ཞེས་དང༌། ངམ་ཤོད་ཁྲ་སྣ་འདི་འབྲི་
གུང་ས་ཆའི་མིང་ཡིན་པ་ལྷ་ལུང་དབང་ཕྱུག་གི་རྣམ་ཐར་ནང་ང་་་
གསལ་ཞིང་། འོན་གྱི་ས་ཆ་ལ་ཡང་ཁྲ་སྣ་ཟེར་བའི་ཡུལ་མིང་ཡོད་
པས་གང་ཡིན་བརྟག་དགོས་ཞེས་ངམ་ཤོད་ནི་འབྲི་གུང་ས་ཆར་
ཟེར་བ་དང་ཁྲ་སྣ་ནི་འོན་གྱི་ས་ཆར་ཡོད་པར་གསུངས་ཀྱང་། ངམ་
ཤོད་ནི་དེང་སང་ལྷོ་ཁ་གོང་དཀར་རྫོང་ཁུལ་གྱི་ས་ཆར་ཟེར་བ་ཡིན་
པར་གྲགས་ལ། «སྦ་བཞེད»ལས་སློབ་དཔོན་པདྨ་འབྱུང་གནས་སྙེ་
ཐང་ནས་ངམ་ཤོད་བརྒྱུད་དེ་བྲག་དམར་མགྲིན་བཟང་དུ་ཕེབས་་་་་་
ཚུལ་གསུངས་པ་ལྟར་ན། གོང་དཀར་རྒྱུད་ཀྱི་ས་ཆར་གོ་བ་ཡིན་
ཞེས་པ་དག་པ་མིན། འོན་ཀྱང་གོང་གསལ་ཡུལ་མིང་དེ་ནི་ངས་པོ་
ཡིན་པ་ལས་ངམ་ཤོད་མིན་པ་ནི། 《ཏུན་ཧོང་གཏེར་ཡིག 》
དང《ལྡེའུ་ཆོས་འབྱུང》གཉིས་ཀར་གཅིག་མཐུན་དུ་ངས་པོ་ཁྲ་
སུམ་མམ་ཁྲ་སྣ་ཞེས་འཁོད་པ་དེས་མཚོན་ལ། ཡུལ་ངས་པོ་ཞེས་པ་
ནི་འཕན་ཡུལ་གྱི་ས་ཆར་ཟེར་གྱིན་ཡོད་པས། 《ཏུན་ཧོང་ནས་ཐོན་
པའི་བོད་ཀྱི་ལོ་རྒྱུས་ཡིག་ཆ»ལས། བཙན་པོ་ཁྲི་སློན་བཙན་གྱིས་
བཀའ་བསྩལ་ཏེ། ཡུལ་ངས་པོ་ལས། འཕན་ཡུལ་དུ་མྱིང་སྤོས་སོ་
ཞེས་གསུངས་པ་དང་། རྒྱལ་ཕྲན་དེའི་རྗེ་ཡི་མིང་ལ་གོང་གསལ་
དཔྱད་ཡིག་གསུམ་པོའི་ནང་གཅིག་མཐུན་དུ་ཟིང་པོ་རྗེ་ཞེས་འཁོད་
པ་དང་། ཟིང་པོ་རྗེའི་གནས་ཡུལ་ནི་འཕན་པོ་ཡུལ་ཡིན།
དྲི་བ། རྒྱལ་ཕྲན་སིལ་མ་བཅུ་གཉིས་ལས་རྔེགས་ཡུལ་གྱི་
གྲུ་བཞི་ནི་དེང་གི་ས་ཆ་གང་ལ་ངོས་འཛིན་དགོས།
ལན། 《ཏུན་ཧོང་གཏེར་ཡིག》»ལས། ཡུལ་དེར་རྗེ་རྔེགས་
རྗེའི་ལ་བྲང་། བློན་པོ་སས་པ་དང་མྱང་ནད་གཉིས་ཞེས་འཁོད་
འདུག རྔེགས་ཞེས་པ་ནི་གནའ་དུས་བོད་ཀྱི་རུས་རིགས་ཤིག་གི་
མིང་ཡིན་པ་དང་། ཡུལ་དེ་ནི་རུས་རིགས་ཚོ་བ་དེས་བཟུང་བའི་ས་
ཆ་ལ་གོ་བ་ཡིན། 《ལྡེའུ་ཆོས་འབྱུང》ལས། དེའི་ཚབ་ཏུ་སིལ་མ་
བཞི་བཅུའི་ཁོངས་སུ་སྲེག་ཡུལ་ས་མོ་གྲུ་བཞི་ན། རྔོག་རྗེ་ཚེའུ་ཀླུ་
འབྲང་ཞེས་འཁོད་པ་དང་། «ཆོས་འབྱུང་མཁས་པའི་དགའ་སྟོན》
ལས། སིལ་མ་བཞི་བཅུའི་ཁོངས་སུ་ཡུལ་སེ་མོ་གྲུ་བཞི་ན། གཉགས་
རྗེ་གྲུ་འཕྲང་། བློན་པོ་སེ་དང་ཉང་གཉིས་ཞེས་འཁོད་འདུག
ཡུལ་སེ་མོ་གྲུ་བཞིའི་སྐོར་ལ《དུང་དཀར་ཚིག་མཛོད་ཆེན་མོ»ལས།
དུས་རབས་བཅུ་གཉིས་པའི་མགོར་བྲིས་པའི་ཆོས་ལུགས་དྲིལ་་་་་་་
བསྒྲགས་བྱེད་པའི་གཏམ་དཔེ་ཕྱོགས་བསྡུས་ནང༌། སྔར་བྱང་གི་
འབྲོག་ཁུལ་དུ་སེ་མོ་གྲུ་བ་ཟེར་བའི་ལུང་བ་གཅིག་ཡོད་པ་དེའི་་་་་་་་
འབྲོག་པ་རུས་རྒྱུད་མི་འདྲ་བ་གཉིས་ཕན་ཚུན་དགྲ་ཤ་ལེན་རེས་་་་་
བྱེད་ཀྱིན་ཡོད་པར་བཤད་འདུག་ཅེས་གསུངས་པ་ལྟར་ན། ཡུལ་དེ་
ནི་བྱང་འབྲོག་ཁུལ་དུ་ཡོད་པར་མངོན་ཡང་། 《ལྡེའུ་ཆོས་འབྱུང》
ནང་དྲངས་པའི་ཡི་གེ་ལྷ་གྱེས་ཅན་ཞེས་པ་ལས། རི་གཟིགས་ཀྱི་
ནང་ནས་ལྷ་རི་གྱང་ཐོ་ལས་མཐོ་ཞིང་བརྟན་པ་མ་མཆིས། ཐང་
གཟིགས་ཀྱི་ནང་ནས་ཀོང་ཡུལ་སེ་མོ་གྲུ་བཞི་ལས་རྒྱ་ཆེ་ཞིང་
བཤམས་ལེགས་པ་མ་མཆིས་ཞེས་གནའ་བོའི་དྭགས་ཀོང་རྒྱུད་
དུའང་སེ་མོ་གྲུ་བཞི་ཞེས་པའི་ས་ཆ་ཞིག་ཡོད་ཚུལ་མང་དུ་གསུངས་་
འདུག་ལ། དེ་བཞིན《ཆོས་འབྱུང་མཁས་པའི་དགའ་སྟོན》ལས།
རྗེའི་མིང་དུ་གཉགས་རྗེ་ཞེས་གསལ་བས། གནའ་བོའི་བོད་ཀྱི་རུས་
རིགས་གཉགས་དང་ཚེ་སྤོང་བཅས་ཀྱིས་བཟུང་བའི་ས་ཆ་ནི་ཡར་་་་
ལུང་ཁུལ་དུ་ཡིན་པ《བཀའ་ཐང》»སོགས་ལས་མང་དུ་འབྱུང་ངོ་། །
དྲི་བ། རྒྱལ་ཕྲན་སིལ་མ་བཅུ་གཉིས་ལས་མཆིམས་ཡུལ་
གྲུ་ཤུལ་ནི་དེང་གི་ས་ཆ་གང་ལ་ངོས་འཛིན་དགོས།
ལན། 《ལྡེའུ་ཆོས་འབྱུང》ལས་འཆིམས་ཡུལ་ནག་པོ་དགུ་
སུལ་ཞེས་པ་དང་། 《ཆོས་འབྱུང་མཁས་པའི་དགའ་སྟོན》ལས་
མཆིམས་ཡུལ་གྲུ་ཤུལ་ཞེས་དང་། 《ཏུན་ཧོང་ནས་ཐོན་པའི་བོད་ཀྱི་
ལོ་རྒྱུས་ཡིག་ཆ》ལས་མཆིམས་ཡུལ་གྱི་དགུ་ཡུལ་ཞེས་ཐོན་འདུག
མཆིམས་ཡུལ་གྲུ་ཤུལ་ཞེས་པ་འདི་གཉལ་སྨད་ཕྱོགས་སུ་ཡོ་པ་་་་་་
ཀོང་སྤྲུལ་ཡོན་ཏན་རྒྱ་མཚོས་བརྩམས་པའི《གཏེར་སྟོན་བརྒྱ་རྩའི་་་
རྣམ་ཐར》ནང་གསལ་ཞེས་གསུངས་པ་ལྟར་ན། རྒྱལ་ཕྲན་འདི་ནི་
དེང་གི་ལྷོ་ཁ་ས་ཁུལ་ལྷུན་རྩེ་རྫོང་གི་ཁོངས་སུ་ཡོད། 《དམ་ཅན་
བསྟན་སྲུང་གི་རྣམ་ཐར>ལས། འོ་དེ་གུང་རྒྱལ་དེ་ཀོང་སྟོད་དུ་ཐང་
ང་མཆིས་མཆིམས་མོ་དང་བཤོས་པས་མཆིམས་ལྷ་ཐང་ཚོགས་་་་
འཁྲུངས་ཞེས་དང༌། རོལ་ཕུལ་དང་ཀོང་སྟོད་དུ་མཆིས་མཆིམས་ལྷ་
སྤུན་དགུའམ་མཆིམས་ལྷ་སྡེ་དྲུག་སོགས་ཏེ། ཕྱོགས་ཐ་དད་དུ་མར་
གུང་རྒྱལ་གྱི་ལྷ་སྲས་མཆེད་དགུ་གཤེགས་ཏེ་འགྲོ་དོན་མཛད་པ་་་
ཞེས་སྲིད་པའི་ལྷ་ཆེན་དགུའི་ནང་གི་མཆིམས་ལྷ་ནི་ཀོང་སྟོད་དུ་་་་་་
ཡོད་ཚུལ་གསུངས་པ་དང་། 《ལྡེའུ་ཆོས་འབྱུང》ལས། མཆིམས་
ཡུལ་ནག་པོ་དགུ་སུལ་དུ་བྱོན་ནས། ཁབ་ཁ་བཟའ་ཧོར་སྨན་དང་
བཤོས་པའི་སྲས་མཆིམས་ལྷ་ཐན་ཚོ་དང་གཉིས་ཞེས་གོང་གསལ་་་་་
སྲིད་པའི་ལྷ་དེའི་བཞུགས་ཡུལ་ལ་མཆིམས་ཡུལ་ནག་པོ་དགུ་སུལ་་་་
ཞེས་རྒྱལ་ཕྲན་བཅུ་གཉིས་སྐབས་ཀྱི་ཡུལ་མིང་དང་གཅིག་མཚུངས་་
ཤིག་བྱུང་བ་དང་། དྭགས་པོ་ཉག་ཉི་གཉིས་ལྷོ་དང་མཆིམས་ཀྱི་
སྟོང་སྡེ་ཞེས་བོད་ཀྱི་རུས་རྒྱུད་མཆིམས་ཀྱིས་བཟུང་བའི་ས་་ནི་་་་་
དྭགས་པོའི་ཁུལ་དུ་ཡོད་ཚུལ་ཞིག་གསུངས་འདུག་ལ། འདིར་
བརྗོད་པའི་ཀོང་སྟོད་ཅེས་པ་ནི་སྨན་གླིང་རྫོང་གི་བཀྲ་ཤིས་རབ་
བརྟན་ཤང་ཡན་ཆད་ཀྱི་དྭགས་པོའི་ས་ཆ་རྣམས་ལ་གོ་བ་ཡིན་པ་་་་་
དེའི་མན་ཆད་ཀྱི་ས་ཆ་རྣམས་ནི་ཀོང་སྨད་ཀྱི་ཁོངས་སུ་
དང་།
གཏོགས་པ་ཡིན་པར་གྲགས། དུས་ཕྱིས་སུ་བོད་ཀྱི་ས་ཆ་གཞན་
དུའང་མཆིམས་ཞེས་པའི་ཡུལ་མིང་བྱུང་བ་ནི་ལོ་རྒྱུས་ཀྱི་བརྒྱུད
རིམ་ནང་རུས་རྒྱུད་དེའི་མི་རྣམས་རིམ་བཞིན་ས་ཆ་གང་སར
གནས་འཕོས་པ་དང་བསྟུན་ནས་ཁོ་ཚོའི་གནས་ཡུལ་གྱི་ས་ཆ
རྣམས་ལའང་མཆིམས་ཡུལ་ཞེས་པའི་མིང་ཐོགས་པ་རེད།
དྲི་བ། རྒྱལ་ཕྲན་སིལ་མ་བཅུ་གཉིས་ལས་ཉང་རོ་ཤམ་
པོ་ནི་དེང་གི་ས་ཆ་གང་ལ་ངོས་འཛིན་དགོས།
ལན། 《ལྡེའུ་ཆོས་འབྱུང》དང《ཆོས་འབྱུང་མཁས་པའི་
དགའ་སྟོན》ལས་ཉང་རོ་ཤམ་པོ་ཞེས་འཁོད་ཡོད་པས། གནའ་
དུས་སུ་ཉང་དང་མྱང་གཉིས་གང་རུང་འབྲི་སྲོལ་ཡོད་པ་ཤེས་ཐུབ།
ཡུལ་གྱི་ངོས་འཛིན་ཐད་ལ་མཁས་པ་རེ་འགས་ལོ་ངམ་ནི་མྱང་རོར་་་་་
ཤམ་པོ་ནས་ཡིན་པ་དང་། མྱང་རོ་ནི་མྱང་ཆུ་རྒྱུད་ཀྱི་ས་ཆར་གོ་བ་
ཡིན་ཚུལ་བསྙད་མོད། ཡིན་ཡང་། སྐབས་འདིའི་ལོ་ངམ་ཞེས་པ་ནི་
རུས་མིང་ཙམ་ཡིན་པ་ལས་ཡུལ་གྱི་མིང་མ་ཡིན། རྒྱུ་མཚན་ནི་རྗེ་
བོའི་མིང་ལ་ལོ་ངམ་ཞེས་གཅིག་མཐུན་དུ་བྱུང་བས་ཕྱིར། ཡང་ཁ་
ཅིག་གིས་ཉང་རོ་ཤམ་པོ་ནི་དེང་གི་རྒྱལ་རྩེ་རྫོང་ཡིན་པར་ངོས་་་་་་་་
འཛིན་ནའང་། དོན་དུ་ཡུལ་ཉང་རོ་ཤམ་པོ་ནི་དེང་གི་རྒྱལ་རྩེ་རྩེ་
ཆེན་ཡིན་པ་མཁས་དབང་དུང་དཀར་བློ་བཟང་འཕྲིན་ལས་སོགས་་
ཀྱིས་བཞེད་ལ། 《མྱང་ཆོས་འབྱུང»ལས། གངས་ཀྱི་གངས་རོ་ཞེས་
པའི་གཙུག་ལག་ཁང་རྟེན་གསུམ་དང་བཅས་པར་ཡང་གྲུབ་ཆེན་་་་་
ཀུན་བློས་རབ་གནས་རྒྱས་པ་མཛད་དོ། །དེའི་འོག་ཙམ་ན་ཤམ་པོ་
རྩེ་དགུ་ཡང་རྩེ་ཆེན་ཟེར། ས་དེར་གྲི་གུམ་བཙན་པོའི་ཕོ་བྲང་ཡོད་
ཅིང་། གནམ་གྱི་ཁྲི་བདུན་གྱི་རིང་ལ་སྲིད་ཀྱི་བྱ་བ་ལེགས་པར་
བསྐྱངས་ནས་ཡོངས་སུ་གྲུབ་རྗེས། ལྷའི་རྨུ་ཐག་ལ་བརྟེན་ནས་ལྷ་
ལུས་རོ་མེད་དུ་བྱོན་པ་ཤ་སྟག་ཡིན་པ་ལ། གྲི་གུམ་བཙན་པོའི་
ཐུགས་ལ་གདོན་ཞུགས་ནས་རང་གི་འབངས་ལ་འཐབ་ཟླ་བྱེད་
དགོས་ཞེས་སྨྲས་ནས། རང་གི་རལ་གྲི་དགུ་ཟི་ཀླད་ལ་བསྐོར་པས་
ལྷའི་རྨུ་ཐག་དང་རྐྱང་ཐག་བཅད་པ་དང་། རྒྱལ་པོ་འཐབ་གྲལ་དུ་
བཀྲོངས་པ་སོགས་ཤམ་བུ་རྩེ་དགུ་པ་འདི་བྱུང་བ་ཡིན་ནོ་ཞེས་
གསུངས་པ་དེ་ཡིན། མདོར་ན། ཉང་རོ་ཤམ་པོ་ནི་རྒྱལ་རྩེའི་ཕྱོགས་
ཀྱི་ཡུལ་ལུང་ཆེ་གེ་མོ་ཞིག་ལ་གོ་ན་དོན་དང་མཐུན་པར་སྙམ།
དྲི་བ། རྒྱལ་ཕྲན་སིལ་མ་བཅུ་གཉིས་ལས་སྣུབས་ཡུལ་གླིང་
དགུ་ནི་དེང་གི་ས་ཆ་གང་ལ་ངོས་འཛིན་དགོས།
ལན། 《ཆོས་འབྱུང་མཁས་པའི་དགའ་སྟོན》ལས་གནུབས་
ཡུལ་གླིང་དགུ་ཞེས་པ་དང༌། 《ལྡེའུ་ཆོས་འབྱུང》ལས་སྣུབས་ཡུལ་
གླིང་དགུ་ཞེས་འབྱུང༌། ཡུལ་དེ་ནི་དེང་གི་གཙང་རིན་སྤུངས་ཁུལ་
དུ་ཡོད། ཡུལ་མིང་ལ་སྣུབས་ཞེས་ཐོགས་དོན་ནི་བོད་ཀྱི་བཙན་པོ་
ཁྲི་དར་མ་འུ་དུམ་བཙན་གྱིས་ཆོས་སྣུབ་སྐབས། ས་ཆ་དེར་སྔགས་
པ་གྲགས་ཆེན་ཞིག་ཡོད་པས་ན། ཆོས་སྣུབ་མ་ཐུབ་པས་ཡུལ་མིང་
ལ་དེ་ལྟར་ཐོགས་པར་གྲགས་ཀྱང༌། དོན་དུ་སྣུབས་ཞེས་པ་ནི་བོད་
གནའ་བོའི་རུས་མིང་ཞིག་ཡིན་པས། རུས་རྒྱུད་དེས་བཟུང་བའི་ས་
ལ་སྣུབས་ཡུལ་ཞེས་ཐོགས་པ་རེད། གཞན་ཡང་གནའ་བོའི་ཆར་
ཡར་འབྲོག་གཡུ་མཚོ་ལའང་སྣུབས་མཚོ་ཞེས་འབོད་སྲོལ་ཡོད།
དུས་ཕྱིས་སུ་རྒྱལ་ཕྲན་དེའི་སྟོབས་ཤུགས་ཆེ་རུ་སོང་ནས་ཡར
འབྲོག་ཁུལ་གྱི་ས་ཆ་ཁ་ཅིག་ཀྱང་དབང་དུ་བསྡུས་པའི་གནས་ཚུལ་་་
མཚོན་པ་ཙམ་ལས། སྐབས་དེ་དུས་ཡར་འབྲོག་ཁུལ་དུ་འབྲོག་མོ་
རྣམ་གསུམ་ཞེས་པའི་རྒྱལ་ཕྲན་ཞིག་ཡོད། གླིང་དགུའི་སྐོར་འལ་
དཔྱད་གཞིའི་ཡིག་རིགས་ལས་གསལ་བ་ལྟར་ན། དབང་མཛད་
རིམ་པའི་སྐབས་སུ་དེའི་ཁུལ་གྱི་ས་ཆ་ལ་ཁ་རག་རོང་དགུ་ཞེས་
འབོད་པ་དང་། རྒྱལ་ཕྲན་བཅུ་གཉིས་ཀྱི་སྐབས་སུ་སྣུབས་ཡུལ་གླིང་
དགུ་ཞེས་ཟེར། གང་ལྟར་ཡང་དེས་གནའ་དུས་སུ་གཙང་རོང་ཁུལ་
དུ་ཚོ་བ་སྟོབས་ལྡན་དགུ་ཙམ་ཡོད་པ་དང་། ཡུལ་དེ་ཡང་བོད་
གནའ་རབས་ཀྱི་ལོ་རྒྱུས་ཐོག་གལ་ཆེའི་དོན་སྙིང་ལྡན་པའི་ས་ཆ་་་་་་
ཞིག་ཡིན་པ་གསལ་བོར་ཤེས་ཐུབ།
དྲི་བ། རྒྱལ་ཕྲན་སིལ་མ་བཅུ་གཉིས་ལས་དབྱེ་མོ་ཡུལ་
བཞི་ནི་དེང་གི་ས་ཆ་གང་ལ་ངོས་འཛིན་དགོས།
ལན། «ལྡེའུ་ཆོས་འབྱུང》»ལས་དབྱེ་མོ་ཡུལ་དྲུག་ཅེས་
དང་། 《ཆོས་འབྱུང་མཁས་པའི་དགའ་སྟོན》ལས་གཡེ་མོ་ཡུལ་
དྲུག་ཅེས་འཁོད་འདུག་པ་དང་། རྒྱལ་ཕྲན་སིལ་མ་བཞི་བཅུའི་
ཁོངས་སུ་བརྩིས་ཡོད། འདི་ལ་སྔར་གྱི་ཡིག་རྙིང་ནང་དབྱེ་དང་།
ཨེ། གཡེ་བཅས་འབྲི་སྟངས་མི་འདྲ་བ་གསུམ་འདུག་མོད། དོན་དུ་
དེང་གི་ཨེ་ཟེར་བ་དེ་རེད། ཡུལ་དེ་ནི་དེང་གི་བོད་ལྗོངས་ལྷོ་ཁ་ས་
ཁུལ་ཆུ་གསུམ་རྫོང་ཁོངས་སུ་ཡོད། གནའ་བོའི་ཆར་ཁུལ་དེའི་ས་ཆ་
རྣམས་ལ་ཨེ་མོ་ཡུལ་དྲུག་གམ་ཡུལ་བཞི་ཟེར་སྲོལ་བྱུང་འདུག་པས།
《དམ་ཅན་བསྟན་སྲུང་གི་རྣམ་ཐར»ལས་འོ་དེ་གུང་རྒྱལ་གྱི་ལོ་་་་་་་
རྒྱུས་གླེང་སྐབས། ཡུལ་ཨེ་མོ་ཡུལ་དྲུག་ཏུ། ཨེ་མོ་ཐང་ང་དང་
བཤོས་པས་ཨེ་ལྷ་སྤྱི་དཀར་འཁྲུངས་ཞེས་གསལ་བས་མཚོན།
དྲི་བ རྒྱལ་ཕྲན་སིལ་མ་བཅུ་གཉིས་ལས་འབྲོག་མོ་རྣམ་
གསུམ་ནི་དེང་གི་ས་ཆ་གང་ལ་ངོས་འཛིན་དགོས།
ལན། 《ཆོས་འབྱུང་མཁས་པའི་དགའ་སྟོན》ལས་ཡུལ་
འབྲོག་མོ་རྣམ་གསུམ་ཞེས་རྒྱལ་ཕྲན་སིལ་མ་བཞི་བཅུའི་དང་པོར་་་་་
བརྩིས་འདུག་པ་དང་། ཡར་འབྲོག་ཁུལ་ལ་གོ «ལྡེའུ་ཆོས་འབྱུང》
ལས། གཡོ་རུའི་ཡུལ་དཔོན་ཚན་པ་བཅུ་དྲུག་འདྲེན་པའི་སྐབས་སུ།
ཡར་འབྲོག་རྣམ་གསུམ་ལ་གཅིག་སྟེ། ཡུལ་དཔོན་ཚན་པ་བཅུ་དྲུག་
ཅེས་གསུངས་པ་ལྟར་ན། གནའ་བོའི་ཆར་ཡར་འབྲོག་ཁུལ་གྱི་ས་ཆ་
རྣམས་ལ་ཡར་འབྲོག་རྣམ་གསུམ་ཞེས་འབོད་སྲོལ་འདུག རྒྱལ་པོའི་
མིང་ལ་སེ་རི་ཁྲིའམ་སེར་ཁྲི། ཡང་ན་སེ་མིར་ཁྲིད་ཅེས་འཁོད་
འདུག་པ་དང་། 《ཏུན་ཧོང་ནས་ཐོན་པའི་བོད་ཀྱི་ལོ་རྒྱུས་ཡིག་ཆ»
ལས། དེའི་རྗེས་ལ་གླིང་རིངས་ཙལ་དུ་ཁུ་མང་བོ་རྗེ་ལྷ་ཟུང་ལ་
བཀྱོན་ཕབ། དབའས་ཁྲྀ་གཟིགས་ཞང་ཉེན་བློན་ཆེན་ཕོར་བཀའ་
སྩལ་དེ། སེ་རྀབ་ལོག་པར་ལོ་གཆྀག་ཅེས་བྱུང་བ་དང༌། དེའི་ནང་
སེ་རྀབ་ཅེས་པ་ནི་སྐབས་དེ་དུས་ལྷོ་ཕྱོགས་སུ་ཡོད་པའི་རྒྱལ་ཕྲན་



ཞིག་ལ་ངོས་འཛིན་བྱས་ཡོད་པ་རེད། ཡིན་ཡང༌། དེང་གི་མཁས་
པ་ཁ་ཅིག་གིས《ཏུན་ཧོང་གཏེར་ཡིག》>ལས་བྱུང་བའི་སེ་རྀབ་བམ་་
ཟིརད་ཅེས་པ་ནི་དེང་གི་གཙང་གྲོ་མོའི་ཁུལ་དུ་ཡོད་པར་ངོས་་་་་་་
འཛིན་བྱས་འདུག
དྲི་བ། རྒྱལ་ཕྲན་སིལ་མ་བཅུ་གཉིས་ལས་མྱང་ཡུལ་གྱི་
རྟ་གསུམ་ནི་དེང་གི་ས་ཆ་གང་ལ་ངོས་འཛིན་དགོས།
ལན། མྱང་ཡུལ་གྱི་རྟ་གསུམ་ལ《ལྡེའུ་ཆོས་འབྱུང》
དང《མཁས་པའི་དགའ་སྟོན》»གཉིས་ལས་ཉང་ཡུལ་རྣམ་གསུམ་་་་་་
ཞེས་འཁོད་པ་ལྟར་ན། གནའ་དུས་སུ་མྱང་ཡུལ་ལ་མྱང་དང་ཉང་
གཉིས་གང་རུང་འབྲི་སྲོལ་འདུག་མོད། ཚུལ་འདི་ལས་སྒྲ་ཉེ་བས་
མྱང་དང་ཉང་གཉིས་ནི་ཕན་ཚུན་རེས་མོས་ཀྱིས་འབྲི་སྲོལ་ཡོད་པ་་་
ཙམ་ལས། མྱང་ཡུལ་དང་ཉང་ཡུལ་གཉིས་ལ་རྩ་བའི་ཁྱད་པར་ཡོད་
དེ། མྱང་ཡུལ་ནི་མྱང་ཆུའི་རྒྱུད་དེ། གཙང་གི་ཁང་དམར་རྫོང་
དང་། རྒྱལ་རྩེ་རྫོང་། པ་སྣམ་རྫོང་། གཞིས་ཀ་རྩེ་རྫོང་བཅས་རྫོང་
བཞིའི་མྱང་ཆུའི་འབབ་ཡུལ་ལ་གོ་ཞིང་། ཉང་ཡུལ་ཞེས་པ་ནི་ཀོང་
པོ་རྒྱ་མདའ་སོགས་ལ་འབབ་པས་ན། ལྷ་སའི་ཤར་ཕྱོགས་ཀྱི་ཡུལ་
ལུང་འབའ་ཞིག་ལ་གོ་བས། བྱེ་བྲག་མྱང་ཡུལ་གྱི་རྟ་གསུམ་ཞེས་པ་
LO51


ནི་མྱང་ཡུལ་གྱི་བྱེ་བྲག་ཅིག་སྟེ། གཙང་ཕྱོགས་ཀྱི་ཡུལ་ལུང་ཆེ་གེ་མོ་
ཞིག་ལ་གོ་ན་འགྲིག་སྙམ།
དྲི་བ རྒྱལ་ཕྲན་སིལ་མ་བཅུ་གཉིས་ལས་མྱང་རོ་ཕྱེད་
ཀར་ནི་དེང་གི་ས་ཆ་གང་ལ་ངོས་འཛིན་དགོས།
ལན། མྱང་རོ་ཕྱེད་ཀར་ཞེས་པའི་ཡུལ་མིང་ལ་འབྲི་ཚུལ་
ཅུང་མི་མཐུན་པ་ཡོད་དེ། 《ཏུན་ཧོང་གཏེར་ཡིག》ལས་མྱང་རོ་
ཕྱེད་ཀར་དང་། 《ལྡེའུ་ཆོས་འབྱུང》ལས་མྱང་རོ་མཆད་དཀར།
《ཆོས་འབྱུང་མཁས་པའི་དགའ་སྟོན》ལས་མྱང་རོ་ཕྱོང་དཀར་་་་་་
ཞེས་པ་ལྟ་བུ་རེད། ཡུལ་འདིའི་ངོས་འཛིན་ཐད་ལའང་་བབཞེད་པ་མི་
མཐུན་པ་གཉིས་ཡོད་དེ། ལ་ལས་དེང་གི་གཙང་མྱང་ཆུའི་ཁུལ་དུ་
ཡོད་པ་ངོས་འཛིན་བྱས་ཏེ། བོད་རང་སྐྱོང་ལྗོངས་ཀྱི་ཁང་དམར་
རྫོང་ནས་གཞིས་ཀ་རྩེ་རྫོང་བར་དུ་བཞུར་བའི་མྱང་ཆུའི་འབབ་་་་་་་
ཡུལ་ཡིན་ཟེར། ཡང་ཁ་ཅིག་གིས་དེང་གི་པ་སྣམ་རྫོང་གི་ཁོངས་སུ་
ཡོད་པར་འདོད་ལ། དེ་ཡང་རྒྱུ་མཚན་མེད་པ་ཞིག་མ་ཡིན་ཏེ།
རྒྱལ་ཕྲན་བཅུ་གཉིས་གྲས་ཀྱི་མྱང་རོ་ཤམ་པོ་ནི་མྱང་ཆུའི་རྒྱུད་དུ་
ཡོད་པར་བརྟེན། མྱང་རོ་ཞེས་པ་དེ་མྱང་ཆུའི་རྒྱུད་ཀྱི་ས་ཆར་ངོས་
འཛིན་ཆོག་པ་ཞིག་ཡིན་ལ། དེའི་རྒྱུད་ཀྱི་ས་ཆར་གནའ་དུས་སུ་



མྱང་རོ་དང་གངས་རོ་ཞེས་པ་སོགས་རོ་དགུ་དང་། རྒྱལ་རྩེ་དང་རྩེ་
ཆེན། འབྲོང་རྩེ་ལ་སོགས་རྩེ་དགུ་རུ་དབྱེ་སྲོལ་ཡོད་པར་མ་ཟད།
རྒྱལ་ཕྲན་བཅུ་གཉིས་ཚུད་པའི་དབང་མཛད་རིམ་པའི་ལོ་རྒྱུ་་་་་་་
བརྗོད་སྐབས། གཙང་ཁ་རག་རོང་དགུ་དང༌། སྣུབས་ཡུལ་གླིང་
དགུ་ཞེས་པ་སོགས་མང་དུ་བྱུང་བ་དང་འབྲེལ་བ་ངེས་ཅན་ཞིག་་་་་་
ཡོད། གང་ལྟར་ཡང་གནའ་དུས་ཀྱི་དམག་གི་སྒྲིག་འཛུགས་ཏེ།
རྒོད་ཀྱི་སྟོང་སྡེ་དྲུག་ཅུ་རྩ་གཅིག་ལས་མྱང་རོ་ནི་རུ་ལག་གི་ཁོངས་སུ་་་
གཏོགས་པ《ཆོས་འབྱུང་མཁས་པའི་དགའ་སྟོན》སོགས་སུ་གསལ་བ་
དང༌། དེའི་རྗེ་ཡི་མིང་ལ་རྩང་རྗེ་ཐོད་དཀར་ཞེས་འཁོད་པ་སོགས་ལ་
གཞིགས་ན། ཡུལ་དེ་ནི་གཙང་ཁུལ་དུ་ཡོད་པར་ངེས་པའོ། །
དྲི་བ རྒྱལ་ཕྲན་སིལ་མ་བཅུ་གཉིས་ལས་དམས་ཀྱི་གྲུ་
བཞི་ནི་དེང་གི་ས་ཆ་གང་ལ་ངོས་འཛིན་དགོས།
ལན། དམས་ཀྱི་གྲུ་བཞི་ཞེས་པའི་ཡུལ་མིང་ལ《ལྡེའུ་ཆོས་
འབྱུང》ལས་དྭགས་ཡུལ་སེ་མོ་གྲུ་བཞི་དང་། 《ཆོས་འབྱུང་མཁས་
པའི་དགའ་སྟོན》དང《ཏུན་ཧོང་གཏེར་ཡིག》>ལས་དགས་ཡུལ་གྲུ་་
བཞི་ཞེས་བྲིས་འདུག མཁས་དབང་དུང་དཀར་བློ་བཟང་འཕྲིན་
ལས་མཆོག་གིས་དེ་ནི་དྭགས་པོ་ཁུལ་གྱི་ས་ཆ་ཞིག་གི་མིང་ཡིན་ཞེས་



གསུངས་པ་ལྟར། ཡུལ་དེ་ནི་དྭགས་པའི་རྒྱུད་དུ་ཡོད་པར་འདོད་ལ།
གྲུ་བཞི་ཞེས་པ་དཔྱད་ཡིག་ཕལ་མོ་ཆེ་ལས་བྱུང་བས། གནའ་དུས་
སུ་དྭགས་པོའི་རྒྱུད་དུ་ཚོ་བ་ཆེ་གྲས་བཞི་ཙམ་ཡོད།
དྲི་བ། རྒྱལ་ཕྲན་སིལ་མ་བཅུ་གཉིས་ལས་ཞང་ཞུང་ནི་
དེང་གི་ས་ཆ་གང་ལ་ངོས་འཛིན་དགོས།
ལན། ཞང་ཞུང་ནི་ལོ་རྒྱུས་ཡུན་རིང་ལྡན་ལ། སྟོབས་
ཤུགས་ཅུང་ཆེ་བའི་རྒྱལ་ཕྲན་གྱི་གྲས་ཡིན་པར་མ་ཟད། སྤུ་རྒྱལ་
བཙན་པོའི་དུས་སྐབས་མ་བྱུང་གོང་གི་རྒྱལ་ཕྲན་བཅུ་གཉིས་ཀྱི་་་་
གྲས་ཤིག་ཡིན་པ་སྨོས་མེད་ཡིན། དེ་ཡང་ཞང་ཞུང་རྒྱལ་ཕྲན་དུས་
ནམ་བྱུང་བའི་སྐོར་ལའང་བཞེད་པ་མི་མཐུན་པ་འགའ་རེ་ཡོད་་་་
ཀྱང་། དེང་གི་མཁས་པ་ཕལ་ཆེ་བས་སྤྱི་ལོའི་སྔོན་གྱི་དུས་རབས་
བཞི་པའི་གོང་ཙམ་དུ་བྱུང་བར་འདོད་པ་དང་། སྤྱི་ལོའི་དུས་
རབས་བདུན་པ་སྟེ་སྲོང་བཙན་གྱི་དུས་སྐབས་བར་མ་ཉམས་རང
ཚུགས་སུ་གནས་པར་བཞེད། བོན་ལུགས་ལྟར་ན། གནའ་བོའི་
ཞང་ཞུང་གི་ས་ཁོངས་ལ་སྒོ་ཕུག་བར་གསུམ་དུ་དབྱེ་སྲོལ་ཡོད་ལ།
དེ་དག་མདོར་བསྡུས་ན། སྒོ་པ་ནི་སུམ་པ་གླང་གི་གྱིམ་ཤོད་དང་།
བར་བ་ནི་ཁྱུང་ལུང་དངུལ་མཁར། ཕུག་པ་ནི་རྒྱལ་མཁར་བ་ཆོད་



དེ། ཕྱོགས་དེ་གསུམ་ལ་ངོས་འཛིན་ཆོག་གོ་ཞེས《ལེགས་བཤད་
རིན་པོ་ཆེའི་གཏེར་མཛོད>སོགས་ལས་གསལ། ཡིན་ཡང་། སྤུ་
རྒྱལ་གོང་གི་ཞང་ཞུང་རྒྱལ་ཕྲན་གྱི་མངའ་ཁོངས་ནི་སྒོ་ཕུག་བར་་་་་
གསུམ་གྱི་ནང་ཚན་བར་བ་ཙམ་ཞིག་ཡིན། དུས་ཕྱིས་སུ་ཞང་ཞུང་
གི་མངའ་ཁོངས་ལ་སྒོ་ཕུག་བར་གསུམ་དུ་བཤད་པ་ནི། ལོ་རྒྱུས་ཀྱི་
འཕེལ་རིམ་ནང་རྒྱལ་ཕྲན་དེ་སྟོབས་ལྡན་དུ་གྱུར་ཏེ། མངའ་ཁོངས་
རྒྱ་སྐྱེད་བྱས་པའི་འབྲས་བུ་ལྟ་བུ་ཞིག་ཡིན། གང་ལྟར《ལྡེའུ་ཆོས་
འབྱུང》སོགས་ལས་བོད་དང་སུམ་པའི་མཚམས་སུ་ཞང་ཞུང་སྨད་་་
ཀྱི་སྟོང་སྡེ་ཡོད་ཚུལ་མང་དུ་གསུངས་པས། དུས་ཕྱིས་སུ་དབུས་
གཙང་གི་ས་ཆ་ཁག་ཅིག་ཀྱང་ཞང་ཞུང་གི་ཁོངས་སུ་གཏོགས་པ་་་་་་
གསལ་བོར་ཤེས་ཐུབ།
དྲི་བ། རྒྱལ་ཕྲན་སིལ་མ་བཅུ་གཉིས་ལས་འོ་ཡུལ་སྤང་
ཀར་ནི་དེང་གི་ས་ཆ་གང་ལ་ངོས་འཛིན་དགོས།
ལན། 《ལྡེའུ་ཆོས་འབྱུང》»ལས་འོལ་ཕུ་ཡང་མཁར་ཞེས་
འཁོད་འདུག་ཀྱང་། དོན་དུ་སྤང་མཁར་ཡིན་དགོས་ཏེ། «《ཆོས་
འབྱུང་མཁས་པའི་དགའ་སྟོན》ལས་འོལ་ཕུ་སྤང་མཁར་ཞེས་དང་།
《ཏུན་ཧོང་གཏེར་ཡིག》ལས་འོ་ཡུལ་སྤང་ཀར་ཞེས་བྱུང་བས་་་་་་་་་



མཚོན། ཡུལ་འདི་དེང་གི་རྣམ་གླིང་རྫོང་འོ་ཡུག་རྒྱུད་དུ་ཡོད་པར་
ངོས་འཛིན་གནང་མཁན་ཡོད་ཀྱང་། ཕལ་ཆེ་བས་དེང་གི་བོད་
ལྗོངས་ལྷོ་ཁ་ས་ཁུལ་ཟངས་རི་རྫོང་ཁོངས་འོ་དགའ་འམ་འོལ་ཁའི་་་
ཁུལ་དུ་སྤང་མཁར་ཞེས་པའི་ས་ཆ་ཞིག་ཡོད་པ་དེ་མིན་ནམ་སྙམ།
རྒྱུ་མཚན་ནི་ཡུལ་དེར་དེང་སྐབས་འོལ་དགའ་འམ་འོལ་ཁཞེས་་་་་་་་
འབོད་ཀྱང་། དོན་དུ་གནའ་བོའི་ཆར་འོ་དགའ་འམ་འོ་ཡུལ་ཟེར་
དགོས་ཀྱིན་ཡོད་པ་རེད། གང་ལགས་ཤེ་ན། སྲིད་པ་ཆགས་པའི་ལྷ་
དགུའི་དང་པོ་འོ་དེ་གུང་རྒྱལ་ནི་ཡུལ་དེའི་ཡུལ་ལྷ་གཙོ་བོ་ཡིན་པ་་་་་
དང་། འོ་དེ་གུང་རྒྱལ་གྱིས་དགའ་པོ་བྱས་པའི་ཡུལ་ཡིན་པས།
ཡུལ་མིང་ལ་འོལ་དགའ་ཞེས་ཐོགས་པར་གྲགས། དེར་བརྟེན།
《ཏུན་ཧོང་གཏེར་ཡིག》ལས་འོ་ཡུལ་སྤང་ཀར་ཞེས་འཁོད་པའི་རྒྱུ་་
མཚན་ཡང་དེར་ཐུག་འདུག དེ་བཞིན་འོལ་ཕུ་སྤང་མཁར་ཞེས་
འབོད་དོན་ནི། དེའི་རྒྱུད་ཀྱི་ས་ཆ་ལ་འོལ་ཟེར་གྱི་ཡོད་པ་དང་།
སྤང་མཁར་ཞེས་པ་ནི་འོལ་གྱི་ལུང་བའི་ཕུ་ལ་ཡོད་ཅིང་། འོལ་ཕུ་
སྤང་མཁར་ཞེས་མིང་དེ་ལྟར་ཐོགས་པ་རེད། སྤང་མཁར་ཞེས་པའི་
ས་ཆ་ནི་འོལ་དགའ་རྫོང་ཤུལ་དང་ཉེ་བར་ཡོད་པས། གནའ་བོའི་
རྒྱལ་ཕྲན་དེའི་མཁར་རྫོང་ནི་དེང་གི་རྫོང་མཁར་ཡོད་སའི་རིའི་་་་་་་་



སྟེང་དུ་ཡོད་པ་ཡིན་ཡང་སྲིད། གཞན་ཡང་དེང་གི་མཁས་དབང་
རྣམས་ཀྱིས་ཀྱང་། རྒྱལ་ཕྲན་འདི་ཡུལ་དེའི་རྒྱུད་དུ་ཡོད་པར་ངོས་
འཛིན་གནང་ཡོད་དེ། འོལ་ཕུ་སྤང་མཁར་འདི་འོལ་ཁ་རྒྱུད་ཀྱི་ས་
ཆ་ཞིག་གི་མིང་ཡིན་ཞེས་གསུངས། མདོར་ན། འོ་ཡུལ་སྤང་ཀཪ་
རམ་འོལ་ཕུ་སྤང་མཁར་ཞེས་པ་ནི་དེང་གི་འོལ་དགའ་རྫོང་ཤུལ་་་་་་
ཡོད་སའི་སྤང་མཁར་ཞེས་པའི་ས་ཆར་ངོས་འཛིན་བྱས་ཆོག
དྲི་བ། རྒྱལ་ཕྲན་སིལ་མ་བཅུ་གཉིས་ལས་སྲིབས་ཡུལ་གྱི་
རལ་མོ་གོང་ནི་དེང་གི་ས་ཆ་གང་ལ་ངོས་འཛིན་དགོས།
ལན། སྲིབས་ཡུལ་གྱི་རལ་མོ་གོང་ཞེས་པའི་ཡུལ་མིང་
ལ《ལྡེའུ་ཆོས་འབྱུང》ལས་ཀྲིས་སྣ་རོལ་མོ་གོང་ཞེས་པ་དང་།
《ཏུན་ཧོང་ནས་ཐོན་པའི་བོད་ཀྱི་ལོ་རྒྱུས་ཡིག་ཆ》ལས་ཀྲི་ཎཎིའི་འི་་་་
རོལ་མོ་གོང་ཞེས་གསལ་བ་ལྟར། དེང་གི་ལྷོ་ཁ་སྣེ་གདོང་རྫོང་
ཁོངས་འཇུ་ཆུས་ལ་ཀྲི་ཎ་ཟེར་བའི་ལུང་བ་གཅིག་དང་། འཕྱོས་
ཆུས་ལ་རོལ་མོ་སྒང་ཟེར་བའི་གྲོང་ཚོ་གཅིག་འདུག་པ་དེ་གཉིས
བསྡོམས་པའི་མིང་ཡིན་ཞེས་གསུངས་ཀྱང་། དོན་དུ《ཏུན་ཧོང་
གཏེར་ཡིག》དང《ཆོས་འབྱུང་མཁས་པའི་དགའ་སྟོན》ལས་
གཅིག་མཐུན་དུ་སྲིབས་ཡུལ་གྱི་རལ་མོ་གོང་ཞེས་བྱུང་བ་དང་།



གོང་གསལ་ཀྲིས་སྣ་རོལ་མོ་གོང་ཞེས་པ་ནི《ལྡེའུ་ཆོས་འབྱུང》ལས་་
བྱུང་བ་ཞིག་ཡིན་ལ། ཡུལ་དེ་ནི་གནའ་དུས་སུ་ཡར་ལུང་ཁུལ་གྱི་ས་
ཆ་ཞིག་ལ་ཟེར་བ་ཡིན། སྲིབས་ནི་གནའ་དུས་སུ་བོད་ཀྱི་རུས་མིང་
ཡིན་པ་དང་། བོད་ཀྱི་བཙན་པོ་གནམ་གྱི་ཁྲི་བདུན་གྲས་ཀྱི་སྲིབས་
ཁྲི་བཙན་པོ་དང་ཁོང་གི་ཡུམ་གཉིས་ཀྱང་རུས་རིགས་དེ་ལས་
འཁྲུངས་པ་ཞིག་ཡིན་པ་དང་། གནམ་གྱི་ཁྲི་བདུན་སྐབས་སུ་སྲིད་
འབྱོར་རིག་གསུམ་གྱི་ལྟེ་བ་ནི་ཡར་ལུང་ཁུལ་ཡིན་པ་དེ་ཡང་ཡུལ་དེ་
ཡར་ལུང་ཁུལ་དུ་ཡོད་དགོས་པའི་རྒྱུ་མཚན་གཞན་ཞིག་རེད།
དྲི་བ། རྒྱལ་མོ་ཚ་བ་རོང་གི་བཙན་རྫོང་སྐོར་ལ་ཆ་རྒྱུས་
ཨེ་ཡོད།
ལན། མདོ་དབུས་མཐོ་སྒང་གི་ཤར་མཐའ་རུ་ལུང་བའི་ཕུ་
རིང་ཞིང༌། འགག་དོག་པ། ཚ་བ་ཆེ་བའི་ཡུལ་གྲུ་ཞིག་ཡོད་པ་ལ་
རྒྱལ་མོ་ཚ་བ་རོང་ཞེས་འབོད་ལ། གནའ་དུས་སུ་ཡུལ་དེ་གར་སྲིད་
དབང་རང་ཐུབ་ཀྱི་རྒྱལ་ཕྲན་མང་བོ་ཡོད་པའི་དབང་གིས་རྒྱལ་་་་་་
རོང་རྒྱལ་ཁག་བཅོ་བརྒྱད་དུ་འབོད་པ་དང་། ཡུལ་དེའི་ལུང་བའི་
འགག་དང་རི་བོའི་གདོང་དུ་རྡོ་བས་བརྩིགས་པའི་བཙན་རྫོང་མང་
བོ་ཡོད་པ་ནི། ཕྱིའི་དགྲ་ཇག་འགོག་པ་དང་ནང་གི་སོ་བ་བྱེད་སླད་



དུ་བྱས་པས། དམག་འཁྲུག་གཡུལ་འགྱེད་དང་འབྲེལ་བ་དམ་པོ་
ཡོད་ལ། བཙན་རྫོང་ཁ་ཤས་ཤིག་ས་མཚམས་ཀྱི་རྟགས་སུ་བརྩིགས་
པའང་ཡོད། ཡུལ་དེའི་བཙན་རྫོང་གི་ཐོག་མ་ནི་བོད་བཙན་པོའི་
རྒྱལ་རབས་ཀྱི་སྐབས་སུ་བྱུང་ཞིང་། སྔོན་ཆད་ཡུལ་གྲུ་འདིར་ཁྱིམ་
ཞིག་ཏུ་བུ་ཞིག་སྐྱེས་པ་ན། ངེས་པར་བཙན་རྫོང་ཞིག་རྩིག་པ་དང་།
བུ་ནར་སོན་པ་ན་བཙན་རྫོང་ཡང་འགྲུབ་དགོས་པའི་ཡུལ་སྲོལ་་་་་་་
ཞིག་ཀྱང་ཡོད་པར་བཤད། བཙན་རྫོང་དེ་དག་རྡོ་བ་དང་འཇིམ་
པས་བརྩིགས་ཤིང་། རྟིང་ནས་ཁད་ཀྱིས་ནང་དུ་བསྐུམས་ཏེ། རྟིང་
ཆེ་ལ་རྩེ་ཆུང་བར་བྱས་པས་ཤིན་ཏུ་བརྟན་པ་དང་། བཙན་རྫོང་གི་
བཟོ་དབྱིབས་ལ་གླིང་བཞི་ཅན་དང་། གླིང་ལྔ་ཅན། གླིང་དྲུག་ཅན་
སོགས་སྣ་ཚོགས་ཡོད་པ་ལས། མང་ཆེ་བ་ནི་གླིང་བཞི་ཅན་ཡིན་ལ།
གླིང་རེར་གདོང་ག་བརྒྱད་དང་བཅུ་ལྷག་བཏོད་ཡོད། ཆེས་དམའ་
བ་ལ་སྨི20དང་། ཆེས་མཐོ་བ་ལ་སྨི50ལྷག་རྩིག་པ་ལས། སྤྱིར་
བཏང་དུ་སྨི2%ནས36བར་ནི་བཙན་རྫོང་ཕལ་ཆེ་བའི་མཐོ་ཚད་དུ་་་་
འཁུམས་སོ། །བཙན་རྫོང་གི་ཐོག་སོ་རེ་ལ་མདའ་ཁུང་རེ་བཏོད་
ཅིང་། སྟེང་དུ་འགོ་བྱེད་ཀྱི་སྐས་རྐང་གཅིག་མའི་སྐས་རིམ་དང་
པོའི་ཐད་དུ་ནང་ལ་འགྲོ་སའི་སྒོ་ཆུང་ཞིག་ཡོད། དུས་ཀྱི་དབང་



གིས་བཙན་རྫོང་མང་བོ་ཞིག་རལ་དུ་སོང་ཡང་། རྫི་འགག་སྐྱིད་པོ་
བཙན་རྫོང་དང་། སོ་མང་བདེ་སྐྱིད་བཙན་རྫོང་གཙོས་པའི་བཙན་
རྫོང་ཆེ་ཆུང་མི་འདྲ་བ680ལྷག་ད་ལྟའང་མ་འཇིག་པར་གནས་ཡོད་་
པ་ནི། རང་རེའི་མི་རིགས་འདིའི་བློ་གྲོས་ཀྱི་རྩལ་ལས་ཐོན་པའི་
བཟོ་སྐྲུན་གྱི་ཁྱད་ནོར་གལ་ཆེན་ཞིག་ཡིན་ནོ། །
དྲི་བ། རྒྱལ་རོང་རྒྱལ་ཁག་བཅོ་བརྒྱད་ནི་གང་དག་ཡིན།
ལན། རྒྱལ་རོང་རྒྱལ་ཁག་བཅོ་བརྒྱད་ནི། དང་པོ་ཆུ་ཆེན་
རབ་བརྟན་རྒྱལ་པོ། གཉིས་པ་བཙན་ལྷ་བདག་ཆེན་རྒྱལ་པོ།
གསུམ་པ་སོ་མང་རྒྱལ་པོ། བཞི་པ་རྫོང་འགག་རྒྱལ་པོ། ལྔ་པ་ཅོག་
ཙེ་རྒྱལ་པོ། དྲུག་པ་བསྟན་པ་རྒྱལ་པོ། བདུན་པ་ཁྲོ་སྐྱབས་རྒྱལ་པོ།
བརྒྱད་པ་རྒྱལ་ཁ་བཀྲ་ཤིས་གླིང༌། དགུ་པ་འོག་གཞི་རྒྱལ་པོ། བཅུ་
པ་མདོ་ལུང་རྒྱལ་པོ། བཅུ་གཅིག་པ་དགེ་ཤིས་ཙ། བཅུ་གཉིས་པ་
བྲག་སྟེང་རྒྱལ་པོ། བཅུ་གསུམ་པ་པ་ཝཾ་རྒྱལ་པོ། བཅུ་བཞི་པ་
ལྕགས་ལ་རྒྱལ་པོ། བཅོ་ལྔ་པ་འགུ་ཐང་རྒྱལ་པོ། བཅུ་དྲུག་པ་
འགག་སྟོད་རྒྱལ་པོ། བཅུ་བདུན་པ་འགག་སྨད་རྒྱལ་པོ། བཅོ་
བརྒྱད་པ་མུ་ཕྱི་རྒྱལ་པོ་བཅས་ཡིན།



དྲི་བ། རྒྱལ་སྲས་ཐང་མཚམས་སུ་ཕབ་པའི་སྲོལ་དུས་ནམ་
ཞིག་ལ་བྱུང་བ་ཡིན།
ལན། སྤུ་རྒྱལ་བཙན་པོའི་གདུང་རབས་བཅོ་ལྔ་པ་སྟེ།
ལེགས་དྲུག་ཡ་གྱལ་ཨི་ཤོ་ལེགས་ནི་ཡབ་འབྲོང་ཞེར་ལེགས་དང་
ཡུམ་ས་སྨན་བུ་མོ་གཉིས་ཀྱི་སྲས་སུ་འཁྲུངས། བཙན་པོ་འདིའི་དུས་
བློན་པོ་རིག་པ་ཅན་གྱིས་རྒྱལ་པོ་མང་ན་འགྲན་ཟླར་གྱུར་པས།
གཅིག་རྒྱལ་སར་བཞག་ནས་གཞན་ཐང་མཚམས་སུ་འབེབས་པའི་་་
སྲོལ་བཏོད་དེ། དེའི་གཅེན་པོ་ཐང་མཚམས་སུ་ཕབ་པའི་རིགས་ནི་
ཡར་གར་གནང་ཞེས་བྱ་སྟེ་ཞང་ལྔ་གཅེན་པར་གྲགས། དེ་ནས་
བཟུང་སྤུ་རྒྱལ་བཙན་པོའི་གདུང་རྒྱུད་ལ་སྲས་འགའ་བྱུང་ན་འོས་་་་
པ་ཞིག་རྒྱལ་སར་བསྐོས་ཏེ། གཞན་རྣམས་ཐང་མཚམས་སུ་ཕབ་པ་
ཞེས་ཟུར་དུ་འཇོག་པའི་སྲོལ་བྱུང་ངོ་། །
དྲི་བ། སྒེར་གྱི་རྒྱུད་ལ་རིན་སྤུངས་པ་ཞེས་པའི་མིང་དེ་
ཇི་ལྟར་ཐོགས་པ་ཡིན།
ལན། གནའ་དུས་རིན་སྤུངས་རྫོང་དང་ཉེ་བའི་གྲོང་ཚོ་
ཆགས་ཡུལ་གྱི་ས་དབྱིབས་རིན་པོ་ཆེ་སྤུངས་པ་དང་མཚུངས་པས་་་
ན། ཡུལ་དེར་རིན་སྤུངས་ཐོགས་པར་མངོན་ཚུལ་གསལ་ཞིང་།



རིན་སྤུངས་པ་ནི་སྔར་ཆོས་རྒྱལ་སྲོང་བཙན་སྒམ་པོའི་ནང་བློན
སྒེར་རལ་བ་འཛིན་གྱི་རྒྱུད་ལས་བློ་གྲོས་ཀྱི་རྩལ་དང་ལྡན་པ་ཟླ་བ་་་་་
རྒྱལ་མཚན་བྱ་བ་ཞིག་བྱུང་བ་དེས་མངའ་བདག་ཁྲི་སྲོང་ལྡེ་བཙན་་་
གྱི་རིང་ལ་ཆོས་བློན་མཛད་པ་ནས་མི་རབས་ཉི་ཤུ་སོང་བའི་མཐར།
སྒེར་དཀར་ཤཱཀྱ་འབུམ་གྱི་སྲས་ནམ་མཁའ་རྒྱལ་མཚན་ལ་མི་དབང་
གྲགས་པ་རྒྱལ་མཚན་ནས་ས་བྱི(སྤྱི་ལོ1408)ལོར་གཞིས་ཀ་རིན་
སྤུངས་པའི་རྫོང་དཔོན་དང༌། གཙང་ཆུ་མིག་རིང་མོའི་ཁྲི་དཔོན།
ས་སྐྱའི་ལྷ་ཁང་ཆེན་མོའི་དཔོན་ཆེན་བཅས་སུ་བསྐོ་གཞག་གནང
ཞིང་། རྗེས་སུ་རིན་སྤུངས་རྫོང་གི་མི་རྒྱུད་ལ་འཇགས་གནས་ཤེལ་
ཐམ་གནང་སྟེ། ནམ་མཁའ་རྒྱལ་མཚན་གྱི་མི་རྒྱུད་ལ་རིན་སྤུངས་པ་
ཞེས་གྲགས་སོ། །
དྲི་བ། མངའ་རིས་མཐོ་ལྡིང་ལྷ་ཁང་ལ་ཆ་རྒྱུས་ཨེ་ཡོད།
ལན། བོད་ཀྱི་ལོ་རྒྱུས་ཐོག་སྐད་གྲགས་ཡོད་པའི་མངའ་
རིས་གུ་གེའི་མཐོ་ལྡིང་གསེར་གྱི་ལྷ་ཁང་ནི་དེང་གི་མངའ་རིས་ས་་་་་
ཁུལ་རྩ་མདའ་རྫོང་གི་ཁོངས་སུ་ཡོད། དེ་ནི་མེ་སྤྲེལ(སྤྱི་ལོ996)ལོར་
མངའ་རིས་གུ་གེའི་རྒྱལ་པོ་ལྷ་བླ་མ་ཡེ་ཤེས་འོད་ཀྱིས་བཏབ་པའི་་་་་
དགོན་པ་ཞིག་སྟེ། དབུ་ཞྭ་ནམ་མཁར་བསྐྱུར་པ་གང་དུ་བབས་པ་



དེར་གཙུག་ལག་ཁང་བཞེངས་པར་བཞེད་ནས་དབུ་ཞྭ་བསྐྱུར་པས།
དབུ་ཞྭ་མཐོན་པོར་ལྡིང་ནས་སར་འབབ་པའི་གནས་དེར་གཙུག་་་་་
ལག་ཁང་བཞེངས་ཏེ། མཐོ་ལྡིང་དམར་དཔལ་དཔེ་མེད་ལྷུན་གྱིས་
གྲུབ་པའི་གཙུག་ལག་ཁང་ཞེས་གསོལ། མངའ་རིས་རྒྱལ་པོས་ཆོས་
གཞིས་དང་ས་ཞིང་མང་བོ་ཕུལ་མྱོང་། ཇོ་བོ་རྗེ་ཨ་ཏི་ཤ་ཡང་དགོན་
པ་དེར་ཕེབས་ནས་ལོ་ཙཱ་བ་རིན་ཆེན་བཟང་བོ་དགུང་ལོ་བརྒྱད་ཅུ་་
གྱ་ལྔར་ཕེབས་པ་དང་ཕན་ཚུན་ཞལ་མཇལ་ཏེ། མདོ་སྔགས་ཀྱི་ཆོས་
ལ་གསུང་གླེང་མང་བོ་གནང་ཞིང་། ཁྱེད་ལྟ་བུའི་པཎྜི་ཏ་མཁས་པ་
ཆེན་པོ་བོད་ན་བཞུགས་བཞིན་དུ་ང་བོད་དུ་འོང་དགོས་པ་མི་་་་་་་་
འདུག་གསུངས་ཏེ་ཧ་ཅང་ཐུགས་མཉེས་པོ་བྱུང༌། དགོན་པ་དེར་
མངའ་རིས་གུ་གེའི་རྒྱལ་པོ་རིམ་བྱུང་གིས་བཞེངས་པའི་སངས་རྒྱས་
ཆོས་ལུགས་ཀྱི་ལྷ་རྟེན་ཤིན་ཏུ་མང་བ་ཡོད། རྗེས་སུ་ལོ་མང་བོའི་
རིང་སྐབས་དེའི་མཁས་པ་མཚན་སྙན་ཆེ་བ་རེས་སྐྱོང་བར་མཛད།
ལ་དྭགས་རྒྱལ་པོ་སེངྒེ་རྣམ་རྒྱལ་གྱི་དུས་སུ། མངའ་རིས་ཁུལ་གྱི་
དགེ་ལུགས་དགོན་པ་རྣམས་ལ་དམག་དྲངས་ཏེ་ཆོས་ལུགས་བསྒྱུར་་
པ་སོགས་ཀྱི་གནོད་འཚེ་བྱས་པ་དང་། ལ་དྭགས་རྒྱལ་པོ་སྤུན་
མཆེད་བར་ནང་འཁྲུག་བྱུང་བ་དང་སྐབས་བསྟུན། རྒྱལ་དབང་ལྔ་



པ་ཆེན་པོས་སོག་རིགས་དམག་དཔོན་དགའ་ལྡན་ཚེ་དབང་དམག་་
དཔུང་དང་བཅས་པ་མངའ་རིས་སུ་བཏང་ནས་མངའ་རིས་སྐོར་་་་་
གསུམ་དབང་དུ་བསྡུས། དེ་ནས་བཟུང་རབ་བྱུང་བཅུ་གཉིས་པའི་
མེ་ཡོས(སྤྱི་ལོ1687)ལོ་ནས་དགའ་ལྡན་ཤར་པ་ཆོས་རྗེ་དང་བྱང་རྩེ་་
ཆོས་རྗེ་གཉིས་རེ་མོས་ཀྱིས་མཁན་པོ་གནང་བའི་སྲོལ་བཙུགས་སོ། །
དྲི་བ། ཅི་ཞིག་ལ་བཀའ་བློན་ཟེར།
ལན། བཀའ་བློན་ཞེས་པར་གོ་བ་ལེན་ཚུལ་མི་འདྲ་བ་
རིགས་གཉིས་ཡོད་དེ། གཅིག་ནི་རྒྱལ་པོའི་བཀའ་ལ་ཡོ་འགལ་
འཆོས་པའི་བློན་པོ་ལ་ཟེར། གཉིས་ནི་སྔར་བོད་ས་གནས་ཀྱི་སྲིད་
འགན་འཁུར་མཁན་གོ་གནས་ཤིག་གི་མིང་སྟེ། ཞབས་པད་དང་ས་
དབང་ཡང་ཟེར། །བོད་རབ་བྱུང་བཅུ་གཉིས་པའི་ལྕགས་བྱི(སྤྱི་
ལོ1720)ལོར་ཆིང་གོང་མ་ཁང་ཤིས་ཀྱིས་རྒྱལ་དབང་སྐུ་ཕྲེང་བདུན་་
པ་བོད་དུ་ཕེབས་སྐྱེལ་གྱིས་ཁྲི་ལ་འཁོད་སྐབས། ཁང་ཆེན་པ་སོགས་
ལ་བཀའ་བློན་གྱི་གོ་གནས་བསྩལ་ནས། སྲིད་སྐྱོང་ངམ་ཏཱ་ལའི་བླ་
མར་བོད་ཀྱི་ཆབ་སྲིད་བདག་གཉེར་བྱེད་པའི་ལས་རོགས་ཞུས་པ་་་་
ནི་བོད་དུ་བྱུང་བའི་བཀའ་བློན་ཐོག་མ་ཡིན།



དྲི་བ། ཅི་ཞིག་ལ་ཁམས་དང་ཁམས་ཀྱི་རྒྱལ་པོ་ཟེར།
ལན། ཁམས་དང་ཨ་མདོ་བསྡོམས་པས་ཤར་ཕྱོགས་ཀྱི་
ཡུལ་བྱིངས་ལ་ཁམས་ཟེར་ཞིང་། དེ་ནི་ས་མཐའི་དོན་ཏེ། མཐའི་
རྒྱལ་ཕྲན་ལ་ཁམས་ཀྱི་རྒྱལ་ཕྲན་དུ་འབོད་པ་ལྟར་རོ། །རྒྱལ་པོ་
གཅིག་གིས་དབང་སྒྱུར་བྱེད་པའི་མཐའ་དབུས་ཀྱི་ཡུལ་གྲུ་སྤྱིའི་མིང་
ལ་རྒྱལ་ཁམས་དང་། ནང་གསེས་ཀྱི་ས་ཁུལ་སོ་སོའམ་བློན་པོ་
གཅིག་གིས་འཛིན་སྐྱོང་བྱེད་པའི་ས་ཁུལ་གཅིག་ལ་བློན་ཁམས་་་
གཅིག་ཅེས《ཏུན་ཧོང་ཡིག་རྙིང》ལས་གསལ།
དྲི་བ། ཅི་ཞིག་ལ་ཐང་ཡིག་རྙིང་མ་ཟེར།
ལན། ཐང་ཡིག་རྙིང་མ་ནི་ཐང་རྒྱལ་རབས་ཀྱི་ལོ་རྒྱུས་
བཀོད་པའི་དེབ་ཐེར་ཞིག་ཡིན་ཞིང་། སྤྱི་ལོ941ལོ་ནས945ལོའི་བར་
བརྩམས་ནས་ཡོངས་སུ་གྲུབ། བསྡོམས་པས་གླེགས་བམ200ཡོད་པ་
དང་། ཐུ་བྷོད་ཀྱི་གླེགས་བམ་ནི་ཨང196པ་ཡིན་ཞིང་། སྟོད་ཆ་དང་
སྨད་ཆ་གཉིས་སུ་ཕྱེ་ཡོད།
དྲི་བ། ཅི་ཞིག་ལ་ཐང་ཡིག་གསར་མ་ཟེར།
ལན། ཐང་ཡིག་གསར་མ་ནི་སུང་རྒྱལ་རབས་བྱང་མའི་
དུས་སུ་བྱུང་ཞིང་། སྤྱི་ལོ1044ལོ་ནས་རྩོམ་འབྲི་བྱས་ཏེ་སྤྱི་ལོ1060ལོར་



ཡོངས་སུ་གྲུབ། བསྡོམས་པས་གླེགས་བམ225མཆིས་ཏེ། ཐུ་བྷོད་ཀྱི་
གླེགས་བམ་ནི་ཨང216པ་ཡིན། དེ་ཡང་སྟོད་སྨད་གཉིས་སུ་ཕྱེ་ཡོད།
དྲི་བ། ཅི་ཞིག་ལ་མཐའ་འདུལ་ཡང་འདུལ་ཟེར།
ལན། མཐའ་འདུལ་དང་ཡང་འདུལ་ནི་བཙན་པོའི་
མངའ་རིས་ཀྱི་རྒྱ་ཁྱོན་ཆེ་རུ་བསྐྱེད་ནས་ཡུལ་དེ་དག་གནོན་པ་དང་།
མངའ་རིས་དེ་དག་སླད་མར་བཙན་པོ་ལ་ངོ་མི་ལོག་པའི་ཆེད་དུ་་་་
མནའ་རྟེན་ལ་ལྷ་ཁང་རེ་རེ་བཞེངས་ནས། དེ་དག་སྲུང་བའི་དམག་
མི་དང་བཅས་པ་དེར་བཞག་པ་ལ་ཟེར་ཞིང་། མཐའ་འདུལ་ཡང་
འདུལ་གྱི་ཁྱད་པར་ནི་བཙན་པོའི་མངའ་རིས་ཡང་དང་བསྐྱར་དུ་་་་
རྒྱ་སྐྱེད་བྱས་པ་དེ་ཡིན་ཞིང་། དེའི་ཚུལ་ནི་ནོར་གླིང་ན་བཞུགས་
པའི་སྲིན་མོ་གན་རྐྱལ་མའི་ས་བཀྲ་ཤིན་ཏུ་གཙིགས་ཆེ་བ་དེ་དཔར་་
བཤུས་བརྒྱབ་སྟེ། དེང་སང་ལྷ་ལྡན་གྱི་ཁྲོམ་སྲང་གང་ནའང་བླུ་རྒྱུ་
ཡོད་པ་དེའི་ངོས་སུ་གསལ་བོར་བཀོད་ཡོད།
དྲི་བ། ཅི་ཞིག་ལ་དཔའ་རྟགས་ཀྱི་ཕྱག་རྒྱ་ཟེར།
ལན། དགྲ་སྡེ་འཇོམས་པ་དང་རང་སྡེ་སྲུང་བ་ལ་དཔའ
བའི་རྟགས་མཚན་དུ་སྟག་གི་སློག་པ་སྟེ། སྟག་ལྤགས་ཀྱི་སྟོད་གོས་
གྱོན་པ་ལ་ཟེར། དེ་ཡང་བཙན་པོའི་དུས་སྐབས་སུ། དཔའ་བོ་བྱས་



རྗེས་ཅན་ལ་སྟག་གི་སློག་པ་དང་སྟག་གདན་གསོལ་རས་སུ་གནང་
བ་དང་། བཙན་པོ་སྲོང་བཙན་དང་ཁྲི་རལ་བ་ཅན་སོགས་ཀྱིས་
སྟག་ལྤགས་དཀར་པོའི་སྟོད་གོས་ཕུ་དུང་མེད་པ་ཁན་སྦྱར་ལྟ་བུ་རེ་་
བཞེས་སྲོལ་ཡོད་པ་ཐང་ཡིག་གསར་རྙིང་གཉིས་སུ་གསལ།
དྲི་བ། ཅི་ཞིག་ལ་བྱི་གླང་སྡེ་གཟར་ཟེར།
ལན། རབ་བྱུང་བཅུ་པའི་ཆུ་བྱི(སྤྱི་ལོ1612)ལོ་དང་། དེའི་
ཕྱི་ལོ་སྟེ་ཆུ་གླང(སྤྱི་ལོ1613)ལོ་གཉིས་ཀར་གཙང་པ་རྒྱལ་པོ་ཕུན་་་་
ཚོགས་རྣམ་རྒྱལ་གྱིས་དཔུང་སྟོབས་ལ་བརྟེན་ནས་དབུས་ཕྱོགས་ཀྱི་་
འཕན་པོ་དང་གཞིས་ཀ་སྣེའུ་སོགས་བླངས་ཏེ། དབུས་གཙང་གི་
ཡུལ་གྲུ་སྤྱི་ལ་གཞི་རྩའི་ཐོག་ནས་དབང་སྒྱུར་ཐུབ་པ་བྱུང་ཞིང་།
རྒྱལ་དབང་སྐུ་ཕྲེང་བཞི་པ་ཡོན་ཏན་རྒྱ་མཚོའི་ཡང་སྲིད་ངོས
འཛིན་བྱས་མི་ཆོག་པ་བཟོས་པ་སོགས་ཀྱི་དོན་རྐྱེན་བྱུང་། དེར་
བོད་ཀྱི་ལོ་རྒྱུས་སྟེང་བྱི་གླང་སྡེ་གཟར་ཞེས་འབོད།
དྲི་བ། ཅི་ཞིག་ལ་གསེར་ཡིག་པ་ཟེར།
ལན། རྒྱལ་པོས་བཏང་བའི་བཀའ་ཡིག་ལ་གསེར་ཡིག་
ཟེར་ཞིང་། གསེར་དང་འདྲ་བར་རིན་ཐང་ཆེ་ཞིང་དཀོན་པའི་དོན་
ཡིན། བཀའ་ཡིག་འཁྱེར་མཁན་གྱི་མི་ལ་གསེར་ཡིག་པ་ཟེར།



གསེར་ཡིག་པ་ལ་དམིགས་བསལ་གྱི་དབང་ཆ་ཆེན་པོ་ཡོད་པ་དང་།
རྒྱལ་པོ་དང་ཐད་ཀར་མཇལ་འཕྲད་ཀྱིས་སྐད་ཆ་བཤད་དབང་ཡོད་
པས། ཁོང་ལ་སྣེ་ལེན་ལེགས་པོ་མ་བྱུང་ན། རྒྱལ་པོའི་སྐུ་མདུན་དུ་
བློ་མ་རངས་པའི་སྐད་ཆ་གང་བྱུང་བཤད་ཀྱིན་ཡོད་སྐབས། གསེར་
ཡིག་པ་ས་གནས་གང་དུ་སླེབས་ཀྱང་བརྩི་བཀུར་དང་སྣེ་ལེན་ཕུན་་་
སུམ་ཚོགས་པ་མི་བྱེད་ཀ་མེད་ཡོང་གིན་རེད། སྐབས་རེར་རྒྱལ་པོའི་
སྐུ་མདུན་གྱི་དྲུང་ཡིག་ལའང་གསེར་ཡིག་པ་ཞེས་འབོད་སྲོལ་ཡོད།
དྲི་བ། ཆོས་རྒྱལ་མེས་དབོན་རྣམ་གསུམ་ནི་གང་དག་ཡིན།
ལན། ཆོས་རྒྱལ་མེས་དབོན་རྣམ་གསུམ་ལ་འདྲེན་ཚུལ་མི་
འདྲ་བ་གཉིས་ཡོད་དེ། གཅིག་ནི་ལྷ་ཐོ་ཐོ་རི་གཉན་བཙན་དང་།
སྲོང་བཙན་སྒམ་པོ། ཁྲི་སྲོང་ལྡེ་བཙན་གསུམ་དུ་བྱས་པ་དང་།
ཅིག་ཤོས་ནི་སྲོང་བཙན་དང༌། ཁྲི་སྲོང་། ཁྲི་རལ་བ་ཅན་གསུམ་ལ་
ངོས་འཛིན་པ་ཡིན། དེ་ལས་འདྲེན་ཚུལ་དང་པོ་ནི་ལྷ་ཐོ་ཐོ་རི་
གཉན་བཙན་གྱི་དུས་སུ་སངས་རྒྱས་ཆོས་ཀྱི་དབུ་བརྙེས་པ་དང་།
སྲོང་བཙན་གྱི་དུས་སུ་སྲོལ་བཏོད། ཁྲི་སྲོང་གི་དུས་སུ་དར་ཞིང་
རྒྱས་པར་མཛད་ཅེས་པའི་ཐ་སྙད་སྦྱོར་སྲོལ་ལྟར་དང༌། འདྲེན་ཚུལ་
གཉིས་པ་ནི་སྤྱན་རས་གཟིགས་ཀྱི་སྤྲུལ་པ་སྲོང་བཙན་དང༌། འཇམ་



དབྱངས་ཀྱི་སྤྲུལ་པ་ཁྲི་སྲོང་ལྡེ་བཙན། ཕྱག་ན་རྡོ་རྗེའི་སྤྲུལ་པ་ཁྲི་
རལ་བ་ཅན་ཞེས་རིགས་གསུམ་མགོན་པོའི་སྤྲུལ་པའི་རྒྱལ་པོ་རྣམ་་་་
གསུམ་ཟེར་བའི་ཐ་སྙད་སྦྱོར་སྲོལ་ལྟར་ཡིན།
དྲི་བ། ཆོས་རྒྱལ་མེས་དབོན་རྣམ་གསུམ་ལས་ཁྲི་རལ་བ་
ཅན་དུས་སྐབས་ཀྱི་ལོ་རྒྱུས་ཐུང་ངུ་ཞིག་ཤེས་སམ།
ལན། ཁྲི་རལ་བ་ཅན་གྱི་མཚན་གཞན་ལ་ཁྲི་གཙུག་ལྡེ་
བཙན་ཞེས་ཀྱང་འབོད། དབུ་སྐྲ་འཁྲུད་པ་མི་མཉེས་ཤིང་། རལ་
བའི་ལན་བུ་རྣམ་པར་དུད་པས་ན། མཚན་ལ་རལ་བ་ཅན་ཞེས་
ཐོགས། བཙན་པོ་འདི་ནི་སད་ན་ལེགས་མཇིང་ཡོན་གྱི་སྲས་གསུམ་
པ་དང་། སྤུ་རྒྱལ་བཙན་པོའི་གདུང་རབས་ཞེ་གཅིག་པ་ཡིན་ལ།
འདིའི་གོང་དུ་རྒྱ་བོད་གཉིས་མི་མཐུན་པ་མང་ཡང་། བློན་ཆེན་པོ་
བྲན་ཀ་དཔལ་གྱི་ཡོན་ཏན་གཙོས་པའི་བོད་ཀྱི་ལོ་པཎ་དང་རྒྱའི་ཧྭ་་
ཤང་རྣམས་ཀྱིས་དབོན་ཞང་མཐུན་པར་མཛད། རྒྱ་བོད་ཀྱི་ས་
མཚམས་ཕྱེ། བོད་སྐྱིད་རྟག་ལོ་བརྒྱད་པ། རྒྱའི་ཅང་ཀེང་ལོ་གཉིས་
པ་ཆུ་སྟག(སྤྱི་ལོ822)ལོ་ལ་ལྷ་སར་བྲོ་བོར་པའི་ཡི་གེ་ཆུ་ཡོས(སྤྱི་
ལོ823) ལོ་ལ་ལྷ་ས་དང་། རྒྱའི་ཕོ་བྲང་། གུང་གུ་རྨེ་རུ་གསུམ་གྱི་རྡོ་
རིང་ལ་བྲིས། དེ་ལས་ལྷ་སའི་རྡོ་རིང་ད་ལྟ་ད་དུང་བཞུགས་ཡོད།



གཞན་གཉིས་མིང་གི་ལྷག་མ་ཙམ་དུ་གྱུར། དུས་དེ་ནས་བཟུང་རྒྱ་
བོད་གཉིས་མཐུན་ཞིང་འབྲེལ་བ་བཟང་བར་བྱུང་བས། གནམ་ལ་
ཆེ་བ་ཉི་ཟླ་ཟུང་གཅིག ས་ལ་ཆེ་བ་བཙན་པོ་དབོན་ཞང་ཞེས་
བརྗོད། ཡང་དེའི་རིང་ལ་རྒྱ་བལ་གྱི་པཎྜི་ཏ་མང་བོ་དང་། ལོ་ཙཱ་བ་
སྐ་ཅོག་ཞང་གསུམ་སོགས་གདན་འཛོམས་པར་གྲོས་བྱས་ཏེ།
བཀས་བཅད་རིམ་པ་གསུམ་མཛད། སྔར་བསྒྱུར་ཟིན་པའི་མདོ་
རྒྱུད་བསྟན་བཅོས་ཀྱི་རིགས་རྣམས་སྐད་གསར་བཅད་ཀྱིས་གཏན་་་
ལ་ཕབ། གསར་དུ་མང་བོ་བསྒྱུར། ཆད་ལྷག་སྤང་བའི་ཕྱིར་དཀར་
ཆག་བྲིས། སྐྱིད་ཤོད་དུ་འུ་ཤང་རྡོའི་དཔེ་མེད་བཀྲ་ཤིས་དགེ་འཕེལ་
གཙུག་ལག་ཁང་རྒྱ་ཕིབས་དགུ་ཐོག་མ་བཞེངས། དགེ་འདུན་མི་རེ་
ལ་འབངས་མི་ཁྱིམ་བདུན་དུ་བཅད་དེ་ཕུལ། དབུ་སྐྲ་ལ་དར་ཡུག་
བཏགས་པའི་སྟེང་དུ་རབ་བྱུང་པ་རྣམས་བཞུགས་སུ་འཇུག་པ་་་་་་་
སོགས་ཀྱི་བསྙེན་བཀུར་བྱས། དེ་ལྟར་བཀུར་སྟི་རྒྱ་ཆེ་བ་མཛད་པས་
ཆོས་ལ་མི་དད་པའི་བློན་པོ་སྦས་སྟག་རྣ་ཅན་སོགས་ཀྱིས་ལྐོག་
གསོད་བྱས།



དྲི་བ། ཆོས་རྒྱལ་མེས་དབོན་རྣམ་གསུམ་ལས་ཁྲི་སྲོང་ལྡེ་
བཙན་དུས་སྐབས་ཀྱི་ལོ་རྒྱུས་ཐུང་ངུ་ཞིག་ཤེས་སམ།
ལན། ཆོས་རྒྱལ་ཁྲི་སྲོང་ལྡེ་བཙན་ནི་ཁྲི་ལྡེ་གཙུག་བརྟན་
མེས་ཨག་ཚོམ་དང་སྣ་ནམ་བཟའ་གཉིས་ཀྱི་སྲས་དང་། སྤུ་རྒྱལ་
བཙན་པོའི་གདུང་རབས་སོ་བརྒྱད་པ་ཡིན་ལ། རྒྱལ་སར་འཁོད་
དུས་ནར་སོན་མེད། སྐུ་ནར་སོན་རྗེས་ཆོས་བྱེད་པའི་བཀའ་གནང་
ཞིང་། མཁན་ཆེན་ཞི་བ་འཚོ་དང་སློབ་དཔོན་པདྨ་འབྱུང་གནས་
གཉིས་སྤྱན་དྲངས་ཏེ། བསམ་ཡས་གཙུག་ལག་ཁང་སོགས་རྟེན་
དང་བརྟེན་པ་བཞེངས། རྒྱ་བལ་སོགས་ནས་པཎྜི་ཏ་མང་བོ་སྤྱན་
དྲངས་པ་དང་། སྒྲ་སྒྱུར་གྱི་ལོ་ཙཱ་བ་མང་བོ་གསོ་སྐྱོང་བྱས་ཏེ། མདོ་
རྒྱུད་ཀྱི་བསྟན་བཅོས་མང་བོ་བོད་སྐད་དུ་བསྒྱུར། སད་མི་མི་བདུན་
གཙོས་པའི་འབངས་མི་སུམ་བརྒྱ་ལྷག་རབ་ཏུ་བྱུང་ནས་དགེ་འདུན་
གྱི་སྡེ་བཙུགས། བཙན་པོ་འདི་མཁན་སློབ་ཆོས་གསུམ་གྱི་ཡ་གྱལ་
དུའང་གྲགས་སོ། །
དྲི་བ། ཆོས་རྒྱལ་མེས་དབོན་རྣམ་གསུམ་ལས་སྲོང་བཙན་
སྒམ་པོའི་དུས་སྐབས་ཀྱི་ལོ་རྒྱུས་ཐུང་ངུ་ཞིག་ཤེས་སམ།
ལན། ཆོས་རྒྱལ་སྲོང་བཙན་སྒམ་པོ་ནི་གནམ་རི་སྲོང་



བཙན་དང་ཚེ་སྤོང་བཟའ་གཉིས་ཀྱི་སྲས་དང༌། སྤུ་རྒྱལ་བཙན་པོའི་
གདུང་རབས་སོ་གསུམ་པ་ཡིན། བཙན་པོ་འདིའི་སྐུ་རིང་ལ་པོ་ཏ་
ལའི་རི་ལ་ཕོ་བྲང་བརྩིགས་ཤིང་། བོད་ཡིག་གི་སྲོལ་བཏོད། སངས་
རྒྱས་ཀྱི་ཆོས་ཐོག་མར་བོད་ཡིག་ཏུ་བསྒྱུར། བཀའ་ཡི་ཁྲིམས་ཡིག་
ཆེན་པོ་རྣམ་དྲུག་མཛད་པ་སྟེ། དང་པོ་བོད་ཡུལ་རུ་ཆེན་ལྔ་རུ་ཕྱེ་བ་
དང་། ཡུལ་གྱི་དབང་རིས་རྣམ་པ་བཅོ་བརྒྱད་བཅད་པ། རྒོད་ཀྱི་
སྟོང་སྡེ་དྲུག་ཅུ་རྩ་གཅིག་ཕྱེ་བ། གཡུང་གི་མི་སྡེ་ཁེང་དང་ཡང་ཁེང་
ཕྱེ་བ། ཞང་གསུམ་བློན་བཅས་དབུས་ཀྱི་འདུན་ས་འཛིན་པ།
དཔའ་སྡེ་གསུམ་གྱིས་མཐའ་ཡི་སོ་ཁ་སྲུང་བ་བཅས་སྲིད་འཛིན་་
གནད་དྲུག་དང༌། གཉིས་པ་བཀའ་འགྲོས་ཆེན་པོ་དྲུག གསུམ་པ་
ཡིག་ཚངས་དྲུག བཞི་པ་བཀའ་ཡི་ཕྱག་རྒྱ་དྲུག ལྔ་པ་རྐྱེན་དྲུག
དྲུག་པ་དཔའ་མཚན་དྲུག་བཅས་དྲུག་ཚན་དྲུག་གིས་ཁོད་སོ་དྲུག་་་་
གཏན་ལ་ཕབ། ལྷ་ཆོས་དགེ་བ་བཅུ་དང༌། མི་ཆོས་གཙང་མ་བཅུ་
དྲུག་གི་ཁྲིམས་སྲོལ་བཙུགས་ནས་རྒྱལ་སྲིད་མཛད། ས་ཕག་ལོར་
བལ་བཟའ་ཁྲི་བཙུན་ཁབ་ཏུ་བཞེས། ལྕགས་གླང་ལོར་རྒྱ་བཟའ་
ཝུན་ཁྲིན་ཀོང་ཇོ་བཙུན་མོར་བསུས། ར་ས་འཕྲུལ་སྣང་གཙུག་ལག་
ཁང་དང་ར་མོ་ཆེ་གཙུག་ལག་ཁང་གཉིས་བཞེངས། མི་ཆེན་གྱི་བུ་



རྣམས་རྒྱ་ནག་ཏུ་ཡོན་ཏན་སློབ་ཏུ་བཏང་སྟེ། རྒྱ་ཡུལ་ནས་ཆོས་
དང༌། སྨན། རྩིས། སྒྱུ་རྩལ། དཔལ་འབྱོར་སོགས་ཀྱི་སྲོལ་རྒྱུན་སྣ་
ཚོགས་བོད་དུ་དྲངས། བོད་ཁམས་དར་ཞིང་རྒྱས་པར་གྱུར་ཅིང་།
རྗེ་འདི་དང་མོང་བཟའ་གཉིས་ལ་སྲས་གུང་རི་གུང་བཙན་བྱུང་་་་་་་
ཡང༌། ཡབ་རྗེའི་གོང་དུ་འདས་པས་རྒྱལ་ས་དབོན་སྲས་མང་སྲོང་
མང་བཙན་ལ་བསྐུར། འདི་དག་གི་ལོ་ཚིགས་ལ་བཞེད་ཚུལ་མི་འདྲ་
བ་མང་ངོ་། །
དྲི་བ ཆོས་རྒྱལ་སྲོང་བཙན་སྒམ་པོ་རྒྱལ་རབས་སོ་གཉིས་
པ་དང་སོ་གསུམ་པར་བགྲང་མཁན་རིགས་གཉིས་བྱུང་དོན་ཅི།
ལན། ཆོས་རྒྱལ་སྲོང་བཙན་སྒམ་པོ་རྒྱལ་རབས་སོ་གཉིས་
པ་དང་སོ་གསུམ་པར་བགྲང་མཁན་རིགས་གཉིས་བྱུང་བ་ནི་གྲི་
གུམ་བཙན་པོ་གནམ་གྱི་ཁྲི་བདུན་གྲས་སུ་བགྲང་མིན་ལ་རག་ལས།
རྒྱུ་མཚན་ནི་ནེའུ་པཎྜི་ཏས་མཛད་པའི་ཆོས་འབྱུང་དང་། «རྒྱལ་
རབས་གསལ་བའི་མེ་ལོང》 《ཏུང་ཧོང་ནས་ཐོན་པའི་བོད་ཀྱི་ལོ་
རྒྱུས་ཡིག་ཆ»སོགས་སུ་སྲིབས་ཁྲི་བཙན་པོ་དོར་ནས་གྲི་གུམ་བཙན་
པོ་གནམ་གྱི་ཁྲི་བདུན་གྲས་སུ་བགྲངས་ཤིང་། དེའི་རིམ་པ་ནི་
གནམ་གྱི་ཁྲི་བདུན་དང་། སྟོད་ཀྱི་སྟེང་གཅིག སའི་ལེགས་དྲུག



བར་གྱི་ལྡེ་བརྒྱད། འོག་གི་བཙན་ལྔ་སྟེ་གདུང་རབས་ཉེར་བདུན་གྱི་
སྟེང་ཁྲི་གཉན་གཟུང་བཙན་སོགས་གདུང་རབས་ལྔ་བསྣན་ནས་
ཆོས་རྒྱལ་སྲོང་བཙན་སྒམ་པོ་རྒྱལ་རབས་སོ་གཉིས་པ་ཡིན་པར་་་་་་་
བཞེད་པ་དང་། མཁས་པ་ལྡེའུས་མཛད་པའི《རྒྱ་བོད་ཀྱི་ཆོས་
འབྱུང་རྒྱས་པ»སོགས་བཀའ་གཙིགས་དང་ཡིག་རྙིང་དུ་མར་གྲི་་་་
གུམ་བཙན་པོ་གནམ་གྱི་ཁྲི་བདུན་གྲས་སུ་མི་བགྲང་བར། གཉའ་ཁྲི་
སོགས་གནམ་གྱི་ཁྲི་བདུན་དང་། གྲི་གུམ་སྟེ་སྟོད་ཀྱི་སྟེང་གཉིས།
སའི་ལེགས་དྲུག བར་གྱི་ལྡེ་བརྒྱད། འོག་གི་བཙན་ལྔ་སྟེ་གདུང་
རབས་ཉེར་བརྒྱད་ཀྱི་སྟེང་ཁྲི་གཉན་གཟུང་བཙན་སོགས་གདུང་
རབས་ལྔ་བསྣན་ནས་ཆོས་རྒྱལ་སྲོང་བཙན་སྒམ་པོ་རྒྱལ་རབས་སོ་་་་་
གསུམ་པ་ཡིན་པར་བཞེད་དོ། །
དྲི་བ། འཇང་ཚ་ལྷ་དབོན་ཞེས་པའི་མིང་དེ་ཇི་ལྟར་ཐོགས་
པ་ཡིན།
ལན། ཁྲི་ལྡེ་གཙུག་བརྟན་གྱིས་འཇང་མོ་བཟའ་ཁྲི་བཙུན་
བྱ་བ་ཁབ་ཏུ་བཞེས་པ་ན། སྲས་ལྷ་ཡི་བུ་འདྲ་བ་སྣའི་གཟེངས་མཐོ་
ཞིང་། དཔྲལ་བའི་དབྱེས་ཆེ་བ་ཤིན་ཏུ་མཛེས་པ་ཞིག་བཙས་པས།
ཞང་བློན་རྣམས་ཀྱིས་ལྷ་སྲས་འདི་མི་མིན་ལྷ་ཡི་དབོན་པོ་ཡིན་ནོ་་་་་



ཞེས་སྨྲས་ཤིང་། དེ་ནས་བཟུང་རྒྱལ་བུ་འདི་ཉིད་ཀྱི་མཚན་ལ་
འཇང་ཚ་ལྷ་དབོན་ཞེས་རང་ཆགས་སུ་སོང་ངོ༌། །ལྷ་སྲས་འཇང་ཚ་
ལྷ་དབོན་སྐུ་ནར་སོན་པའི་དུས་དེར། རྒྱལ་བློན་དག་གིས་བཙུན་མོ་
ལེན་པའི་གྲོས་བྱས་པར། བློན་པོ་གཉགས་ཁྲི་བཟང་ཡང་སྟོན་གྱིས་
རང་གི་བུ་མོ་ལྷ་སྲས་ལ་ཕུལ་ཟེར་ཡང་། ཞང་བློན་འགས་དེར་མ་
མཉན་པར་མེས་སྲོང་བཙན་གྱི་ལུགས་སུ་བྱ་ཟེར་ནས་ཐང་གི་རྒྱལ་་་
སར་བཙུན་མོ་སློང་མཁན་མངགས་མོད། གྱིམ་ཤིང་ཀོང་ཇོ་ལྷ་སར་
མ་འབྱོར་གོང་གཉགས་ཁྲི་བཟང་ཡང་སྟོན་གྱིས་རྒྱལ་བུ་བཀྲོངས་་་་་་
ཟེར་ལ། ཡང་ཁ་ཅིག་བློན་པོ་འགའ་ཞིག་གིས་ལྷ་སྲས་གདན་དྲངས་
ཏེ་མཚན་མོ་ཟླ་བའི་འོད་ལ་ཐམས་ཅད་ཀྱིས་རྟ་རྒྱུག་པ་དེར་རྒྱལ་་་་་
བུའང་བརྒྱུགས་པས། རྟས་བསྐྱུར་ཏེ་འདས་ཞེས་ཀྱང་ཟེར་རོ། །
དྲི་བ། འཇང་ས་དམ་ཞེས་པའི་ས་ཆ་དེ་ཡུལ་གང་ལ་ངོས་
འཛིན་དགོས།
ལན། འཇང་ཡུལ་ནི་ད་ལྟའི་ཡུན་ནན་ཞིང་ཆེན་ནུབ་རྒྱུད་
ཀྱི་ཏ་ལི་དང་ལི་ཅང་ལ་སོགས་པའི་ཡུལ་གྲུ་སྤྱི་དང་། ས་དམ་ནི་
དེའི་བྱེ་བྲག་ལི་ཅང་ཁོ་ནའི་མིང་ཡིན། བཙན་པོ་སྲོང་བཙན་སྒམ་
པོའི་སྐུ་དུས་སུ་མི་རིགས་འགས་མཉམ་འབྲེལ་གྱིས་ས་དེ་དབང་དུ་་་



བསྒྱུར། སྤྱི་ལོ649ནས902བར་ལོ་གྲངས་ཉིས་བརྒྱ་ང་གསུམ་གྱི་རིང་
ལ་ཁྭ་ལ་ཀག་དང༌། ཀག་ལོ་བོང་སོགས་རྒྱལ་པོ་བཅུ་གསུམ་རིམ་
པར་བྱུང་བ་དེ་དག་ལ་བོད་བཙན་པོ་དག་གིས་བཙན་པོའི་གཅུང་་་
ཞེས་ཟེར་ཞིང་། ཐང་གི་རྒྱལ་པོས་ཀྱང་ཝང་གི་འཇའ་ས་ལན་དུ་
མར་བསྩལ། ཏཱ་མིང་རྒྱལ་རབས་ཀྱི་སྐབས་སུ། ཡུལ་དེའི་རྗེ་བོ་ལ་
འཇང་ས་དམ་རྒྱལ་པོ་ཞེས་པའི་གོ་གནས་གནང་།
དྲི་བ། 《འཇམ་དཔལ་རྩ་རྒྱུད》ལས་ལུང་བསྟན་པའི་རྒྱལ་
པོ་དེ་རྣམས་བོད་རྒྱལ་སྲོང་བཙན་སོགས་ཡིན་ནམ།
ལན། 《འཇམ་དཔལ་རྩ་རྒྱུད》>ནི་སྤྱི་ལོའི་དུས་རབས་དང་
པོའི་མཇུག་ཏུ། ལོ་ཙཱ་བ་ཤཱཀྱ་བློ་གྲོས་ཀྱིས་རྒྱ་གར་སྐད་ནས་བོད་
ཡིག་ཏུ་བསྒྱུར་པའི་སངས་རྒྱས་ཆོས་ལུགས་ཀྱི་དཔེ་ཆ་ཞིག་ཡིན།
དེའི་ནང་དོན་གཙོ་བོར་འཇམ་དཔལ་དབྱངས་ཀྱི་ཡོན་ཏན་བཤད་་་
ཡོད་པ་དང་། ཞོར་ལ་རྒྱལ་པོ་མི་ཡི་ལྷ་ནས་འོད་ལྡན་བར་རྒྱལ་པོ་
བཅུའི་མིང་བསྟན་ནས་མཐར་རྒྱལ་སྲིད་ཉམས་ཏེ། མི་རིགས་གཞན་
དག་གིས་སྲིད་དབང་བཟུང་བར་བཤད་ཡོད་ཅིང་། «《དེབ་ཐེར་
སྔོན་པོ》ཡི་མཛད་པ་པོ་འགོས་ལོ་གཞོན་ནུ་དཔལ་དང་། 《མཁས་
པའི་དགའ་སྟོན»གྱི་རྩོམ་པ་པོ་དཔའ་བོ་གཙུག་ལག་ཕྲེང་བ་གཉིས་་



ཀས་གོང་གསལ《འཇམ་དཔལ་རྩ་རྒྱུད»ཀྱི་ཚིག་དེ་རྣམས་ལ་འགྲེལ་
བཤད་གནང་སྐབས། རྒྱལ་པོ་མི་ཡི་ལྷ་ནས་འོད་ལྡན་བར་གྱི་རྒྱལ་པོ་
བཅུ་ནི་སྲོང་བཙན་སྒམ་པོ་ནས་འོད་སྲུང་བར་གྱི་རྒྱལ་རབས་བཅུ་་་་་
ཡིན་པ་དང་། དེ་ནས་བོད་སིལ་བུར་གྱུར་རྗེས་མཐར་བོད་ཀྱི་སྲིད་
དབང་དེ་མི་རིགས་གཞན་དག་སོག་པོ་སོགས་ཀྱིས་བཟུང་བ་སོགས་་
ལུང་བསྟན་གནང་བ་ཡིན་ཞེས་གསུངས་འདུག དགེ་འདུན་ཆོས་
འཕེལ་གྱིས་མཛད་པའི་བོད་ཀྱི་ལོ་རྒྱུས་ཤོག་དྲིལ་ནང་། གོང་
གསལ《འཇམ་དཔལ་རྩ་རྒྱུད》»ཀྱི་དཔེ་ཆ་དེ་རྒྱ་གར་ཡི་གེའི་ཐོག་་
བཀོད་པ་ཁོ་རང་གིས་དངོས་སུ་གཟིགས་མྱོང་བར་མ་ཟད། བལ་
ཡུལ་དུ་ཡོད་པའི་རྡོ་རིང་ཞིག་གི་ལྡེབས་སུ་ཡང་གོང་གསལ་གྱི་ཚིག་་་
དུམ་བུ་དེ་ཆ་ཚང་བཀོད་ཡོད་པ་དང་། རྒྱ་གར་ཡི་གེའི་ཐོག་
གི《འཇམ་དཔལ་རྩ་རྒྱུད 》ནང་གསལ་བའི་རྒྱལ་པོ་བཅུ་པོ་དེ་ནི་་་་་་
བལ་བོའི་རྒྱལ་པོའི་མིང་ཡིན་པར་བལ་བོའི་ལོ་རྒྱུས་སུ་ཡང་གསལ་་་་
བས། དེ་ནི་འགོས་ལོ་དང་དཔའ་བོ་གཙུག་ལག་ཕྲེང་བ་སོགས་ཀྱིས་
བལ་བོའི་ལོ་རྒྱུས་ཡིན་པ་མ་མཁྱེན་པར། བོད་ཀྱི་ལོ་རྒྱུས་ལ་སྦྱར་
ནས་འགྲེལ་བཤད་གནང་བ་ཞིག་རེད་ཅེས་བྲིས་གནང་འདུག



དྲི་བ། རྗེ་འབངས་ཉེར་ལྔ་ནི་གང་དག་ཡིན།
ལན། བོད་རྒྱལ་ཁྲི་སྲོང་ལྡེ་བཙན་གྱི་དུས་སློབ་དཔོན་པདྨ་
འབྱུང་གནས་བོད་དུ་གདན་དྲངས་ཏེ། རྒྱལ་པོ་དང་གཞན་
འབངས་མང་བོར་གསང་སྔགས་ཀྱི་ཆོས་གསུངས་ནས་གྲུབ་པ་ཐོབ་་
པའི་རྗེ་འབངས་ཉེར་ལྔ་སྟེ། ཆོས་རྒྱལ་ཁྲི་སྲོང་ལྡེ་བཙན་དང་།
གནུབས་ནམ་མཁའི་སྙིང་བོ། སྒྲགས་པ་སངས་རྒྱས་ཡེ་ཤེས། ངན་
ལམ་རྒྱལ་བ་མཆོག་དབྱངས། མཁར་ཆེན་ཡེ་ཤེས་མཚོ་རྒྱལ། སོག་
པོ་དཔལ་གྱི་ཡེ་ཤེས། རླངས་དཔལ་གྱི་སེང་གེ པ་གོར་བཻ་རོ་ཙ་ན།
གཉགས་ཛྙཱ་ན་ཀུ་མཱ་ར། རྒྱལ་མོ་གཡུ་སྒྲ་སྙིང་བོ། སྣ་ནམ་རྡོ་རྗེ་
བདུད་འཇོམས། སྦ་མི་ཡེ་ཤེས་དབྱངས། སོག་པོ་ལྷ་དཔལ། ཞང་
སྣ་ནམ་ཡེ་ཤེས་སྡེ། མཁར་ཆེན་དཔལ་གྱི་དབང་ཕྱུག ལྡན་མ་རྩེ་
མང་། མཆན་བུ་སྐ་བ་དཔལ་བརྩེགས། ཤུད་པུ་དཔལ་གྱི་སེང་གེ
འབྲེ་རྒྱལ་བའི་བློ་གྲོས། ཁྱེའུ་ཀི་ཆུང་ལོའམ་དྲན་པ་ནམ་མཁའ།
བྲན་དཔལ་གྱི་དབང་ཕྱུག རྨ་རིན་ཆེན་མཆོག ལྷ་ལུང་དཔལ་གྱི་
རྡོ་རྗེ། ལང་འགྲོ་དཀོན་མཆོག་འབྱུང་གནས། ལ་སུམ་རྒྱལ་བ་བྱང་
ཆུབ་བཅས་སོ། །



དྲི་བ། རྗེ་ཡི་མགུར་ལྷ་བཅུ་གསུམ་ནི་གང་དག་ཡིན།
ལན། བོད་ཀྱི་བཙན་པོ་རྣམས་ཀྱིས་མགུར་བཞེས་པའི་
སྐབས་མཚན་སྨོས་ནས་བསྟོད་བསྔགས་མཛད་པའི་ལྷ་ཆེན་བཅུ་
གསུམ་ཡོད་པ་དེ་ལ་ཟེར། དེ་དག་ནི་གཉན་ཆེན་ཐང་ལྷ་དང་།
ཡར་ལྷ་ཤམ་པོ། གཙང་ལྷ་བྱོལ་ཡུག སྲོག་ལྷ་གངས་དཀར། སྒྱོག་
ཆེན་སྡོང་ར། དོག་ལྷ་བྱང་རྩེ། ཅོག་ལྷ་མཚལ་རྩེ། གངས་དཀར་
གཡུ་རྩེ། གསུམ་རི་གཉན་པོ།། འཛུམ་ཆེན་སྡོང་ཁྲམ། དབྱིས་ཆེན་
རབ་ངེར། འབྲི་ཆེན་སྡོར་ངུ་། འོ་དེ་གུང་རྒྱལ་བཅས་ཡིན་ཞེས་
རྫོགས་ཆེན་མཁས་པའི་དབང་བོ་པདྨ་རིག་འཛིན་གྱིས་མཛད་
པའི《ཆོས་ཀྱི་རྣམ་གྲངས་རྒྱ་མཚོའི་གཏེར》ལས་གསུངས། ཡང་
འདྲེན་ཚུལ་གཞན་ཞིག་སྟེ། སྲིད་པ་ཆགས་པའི་ལྷ་དགུའི་སྟེང་དུ།
ཇོ་བོ་མཆིམས་ལྷ། ཇོ་བོ་ངོས་གསུམ། ཇོ་བོ་གཡའ་སྤང་།
ཁུག་ལྷ་བཅས་བཞི་བསྣན་ཐོག དེ་རྣམས་སྲོང་བཙན་སྒམ་པོ་དང་
ཁྲི་སྲོང་ལྡེ་བཙན་སོགས་ཀྱིས་བསྟེན་པའི་སྲུང་མ་ཡིན་པས་ན། རྗེ་
ཡི་མགུར་ལྷ་བཅུ་གསུམ་ཟེར་རོ། །



དྲི་བ། གཉན་པོ་གསང་བ་ནི་བཙན་པོ་སུའི་སྐུ་རིང་ལ་
བྱུང་བ་ཡིན།
ལན། གཉན་པོ་གསང་བ་ནི་སྤུ་རྒྱལ་གྱི་གདུང་རབས་ཉེར་
བརྒྱད་པ་ལྷ་ཐོ་ཐོ་རི་གཉན་བཙན་གྱི་སྐུ་དུས་སུ། ཕོ་བྲང་ཡུམ་བུ་
བླ་སྒང་གི་ཡང་སྟེང་དུ་སྤང་ཀོང་ཕྱག་རྒྱ་བ་དང་། གསེར་གྱི་
མཆོད་རྟེན་ཁྲུ་གང་བ་གཅིག མདོ་སྡེ་ཟ་མ་ཏོག སྙིང་བོ་ཡི་གེ་
ཙིནྡྷ་མ་ཎིའི་རྐོས་ཕོར། མུ་དྲའི་ཕྱག་རྒྱ་རྣམས་མཁའ་དྲུག་མ།
ལས་བབས་ཏེ། གདུང་རབས་ལྔ་ནས་འདིའི་དོན་ཤེས་པ་འབྱུང་
ཞེས་སྒྲ་གྲགས་པ་ལས། ཡི་གེའི་ཚིག་དོན་མ་གོ་བས་ངོ་མཚར་དུ་
བཟུང་ནས་ཕོ་བྲང་གི་དཀོར་ཁང་དུ་མིང་ལ་གཉན་པོ་གསང་བར་་་
བཏགས་ནས་མཆོད་པ་དང་བཅས་ཏེ་བཞུགས་སུ་གསོལ་ཞིང་།
རྗེས་སུ་བསམ་ཡས་གཙུག་ལག་ཁང་གི་ཕྱི་སྒོའི་གཡས་ངོས་སུ་ཡོད་་་
པའི་མཆོད་རྟེན་དཀར་པོའི་གཟུངས་སུ་ཕུལ་ཏོ། །
དྲི་བ སྟག་རི་གཉན་གཟིགས་ཞེས་པའི་མིང་དེ་ཇི་ལྟར་
ཐོགས་པ་ཡིན།
ལན། སྟག་རི་གཉན་གཟིགས་ལ་སྟག་བུ་སྙ་གཟིགས་ཀྱང་
ཟེར། འབྲོང་གཉན་ལྡེའུ་དང་མཆིམས་བཟའ་ཀླུ་རྒྱལ་ངན་བུ་མཚོ་



གཉིས་ཀྱི་སྲས་དམུས་ལོང་དཀོན་པ་བཀྲ་ཤིས་ཞེས་བྱ་བ་དེ་ཡིན།
སྤུ་རྒྱལ་བཙན་པོའི་གདུང་རབས་སོ་གཅིག་པ་ཡིན་ལ། ཕྱིས་སུ་ཕའི་
ཁ་ཆེམས་ལྟར་གཉན་པོ་གསང་བ་མཆོད་ཅིང་། འ་ཞའི་ཡུལ་ནས་
སྨན་པ་བོས་ནས་མིག་ལ་སྨན་དཔྱད་བྱས་པས། མིག་ཕྱེ་ནས་སྐྱིད་
ཤོད་སྟག་མོའི་རི་ལ་གཉན་འདུག་པ་གཟིགས་པས་སྟག་རི་གཉན་
གཟིགས་སུ་གྲགས། རྒྱལ་པོ་འདིས་བོད་གཅིག་གྱུར་གྱི་འཕྲིན་ལས་
གྱེན་ལ་འདེགས་པའི་དབུ་བརྩམས་ཤིང༌། མཐའ་བཞིའི་རྒྱལ་ཕྲན་
རྣམས་ལ་དམག་དྲངས་ནས་བན་པ་རྗེ་དང༌། འ་ཞ་རྗེ། དྲང་གར་
རྗེ། ཟིང་པོ་རྗེ་དང་ཞང་ཞུང་རྗེ་སོགས་བཏུལ། རྒྱལ་ཕྲན་རྣམས་ཀྱི་
གསུམ་ཆ་གཉིས་ཙམ་མངའ་འོག་ཏུ་བཅད། རྒྱལ་ཁབ་ཀྱི་མངའ་
ཁོངས་རྒྱ་བསྐྱེད་ནས་ཆབ་སྲིད་དང་། དཔལ་འབྱོར། རིག་གནས་
སོགས་ཕྱོགས་གང་ཅིའི་ཐད་ནས་གོང་འཕེལ་ཆེན་པོ་བྱུང་བ་རེད།
འདིའི་རིང་ལ་འ་ཞ་ལ་སོགས་པའི་རྒྱལ་ཕྲན་མང་བོ་ཞིག་དང་།
ཉང་དབའས་གནོན་གསུམ་འབངས་སུ་ཆུད། བྲེ་དང་སྲང་བཅོས་
ནས་ཚོང་ཁྲོམ་སོགས་དར་རྒྱས་བྱུང་བའོ། །



དྲི་བ། སྟོང་དཔོན་དང་སྟོང་བུ་ཆུང༌། ལྔ་བརྒྱ་ཆེན་པོ་
བཅས་ལ་གོ་བ་ཇི་ལྟར་ལེན་དགོས།
ལན། སྟོང་དཔོན་ནི་རུ་དཔོན་གྱི་འོག་ཏུ་ཡོད་ཅིང་།
དམག་དཔུང་སྟོང་སྡེ་གཅིག་གི་དཔོན་དང་། མངའ་ཁོངས་སུ་
དམག་མི་ཁྲི་གཅིག་ཡོད། དཔོན་དེའི་འོག་ཏུ་སྟོང་བུ་ཆུང་གི་རྗེ་
ཟེར་བ་དམག་མི་སྟོང་ཕྲག་ཁ་ཤས་ཀྱི་དམག་དཔོན་དང་། དེའི་
འོག་ཏུ་ལྔ་བརྒྱ་ཆེན་པོ་ཟེར་བ་དམག་མི་ལྔ་བརྒྱ་ཡས་མས་ཀྱི་དམག་
དཔོན་ཡོད།
དྲི་བ། སྟོད་ཀྱི་མགོན་གསུམ་དང་སྨད་ཀྱི་ལྡེ་གསུམ་ཟེར་
བ་ནི་གང་དག་ཡིན།
ལན། མངའ་བདག་འོད་སྲུང་གི་སྲས་དཔལ་འཁོར་
བཙན་ལ་བཙུན་མོ་ཆེ་ཆུང་གཉིས་བྱུང་བ་ལས། བཙུན་མོ་ཆེན་མའི་
སྲས་སྐྱིད་ལྡེ་ཉི་མ་མགོན་དང་བཙུན་མོ་ཅོག་རོ་བཟའ་གཉིས་ལ་་་་་་
སྲས་གསུམ་འཁྲུངས་ཤིང་། ཆེ་བ་དཔལ་གྱི་ལྡེ་རིག་པ་མགོན་གྱིས་
མང་ཡུལ་བཟུང་། བར་བ་བཀྲ་ཤིས་ལྡེ་མགོན་གྱིས་སྤུ་ཧྲེང་བཟུང་།
ཆུང་བ་ལྡེ་གཙུག་མགོན་གྱིས་ཞང་ཞུང་བཟུང་བས། འདི་གསུམ་ལ་
སྟོད་ཀྱི་མགོན་གསུམ་ཞེས་གྲགས། བཙུན་མོ་ཆུན་མའི་སྲས་ཁྲི་བཀྲ་



ཤིས་བརྩེགས་པ་དཔལ་ཡིན་ཞིང་། དེ་ལ་སྲས་དཔལ་ལྡེ་དང་།
འོད་ལྡེ། སྐྱིད་ལྡེ་བཅས་གསུམ་བྱུང་བ་འདིར་ལོ་རྒྱུས་སུ་སྨད་ཀྱི་ལྡེ་
གསུམ་ཞེས་གྲགས་སོ། །
དྲི་བ བསྟན་པ་ཕྱི་དར་གྱི་སྐབས་སུ་འགོས་ལོ་གསུམ་
བྱུང་བ་ནི་གང་དག་ཡིན།
ལན། དང་པོ་ནི་དུས་རབས་བཅུ་གཅིག་པའི་ནང་བྱོན་
པའི་འགོས་ལོ་ཙཱ་བ་ཁུག་པ་ལྷས་བཙས་ཡིན། གཉིས་པ་ནི《དེབ་
ཐེར་སྔོན་པོ》ཡི་མཛད་པ་པོ་འགོས་ལོ་གཞོན་ནུ་དཔལ་ཡིན།
གསུམ་པ་ནི་ཞྭ་ལུ་ལོ་ཙཱ་བ་ཆོས་སྐྱོང་བཟང་བོ་ཡིན་ནོ། །
དྲི་བ། ཐང་སྟོང་རྒྱལ་པོས་མཛད་རྗེས་གང་དག་ཅིག་
བཞག་པ་ཤེས་སམ།
ལན། ཐང་སྟོང་རྒྱལ་པོའི་ཆུང་དུས་ཀྱི་མཚན་ལ་ཁྲ་བོ་
དཔལ་ལྡན་ཟེར། ཐང་སྟོང་རྒྱལ་པོ་ལན་ཅིག་ལྷ་གདོང་ཤན་ཁར་
གྲུར་བསྡད་རྗེས་གླ་སྟེར་རྒྱུ་མ་བྱུང་བས། གྲུ་དཔོན་གྱིས་དབུ་ལ་
ཤན་སྐྱས་གཞུས་ཏེ་ཆུར་བསྐྱུར་པའི་མོད་ལ། སེམས་སུ་ཉམ་ཐག་
པའི་སྐྱེ་བོ་མང་བོས་ཀྱང་འདི་འདྲའི་སྡུག་བསྔལ་དང་བརྙས་བཅོས་
རྒྱུན་དུ་མྱོང་བར་དགོངས་ནས་ཟམ་པ་སྐྲུན་རྒྱུའི་དམ་བཅའ་ཐུགས་


སུ་བཀོད་ཅིང་། སྤྱི་ལོ1027ལོ་ནས་བཟུང་། ཐང་སྟོང་རྒྱལ་པོས་
དབུས་གཙང་ཁམས་གསུམ་དུ་ཡར་ཀླུང་ཉ་མགོ་གྲུ་ཁའི་ལྕགས་ཟམ་
སོགས་ཀྱིས་གཙོས་པའི་ལྕགས་ཟམ་ང་བརྒྱད་བསྐྲུན། དེའི་ཁྱད་
ཆོས་ནི་ལྕགས་ཟམ་གྱི་ལྕགས་གུག་རྐང་བུའི་མཐུད་ཀ་གང་ཡིན་མི་་་་
ཤེས་པ་དང་གཅིག ལྕགས་ཀྱི་ཞུན་དག་ཅིང་འཇམ་ཤ་དོད་པོ་
དང་གཉིས། ལོ་ངོ་བརྒྱ་ཕྲག་མང་བོའི་རིང་ལ་ཆར་ཆུ་ཇི་འདྲ་
བབས་ཀྱང་བཙའ་མི་ཆགས་ཤིང་མདོག་མི་ཡལ་བ་དང་གསུམ་མོ། །
ཐང་སྟོང་རྒྱལ་པོས་ཟམ་པ་རྒྱག་ཡུལ་གྱི་ས་བབ་དང་། གཙང་བོའི་
ཞེང་ཚད། གཏིང་ཚད་སོགས་ལ་གཞིགས་ནས། ཁྱད་ཆོས་མི་འདྲ་
བའི་ཟམ་པ་གང་མང་བསྐྲུན་ཏེ། བོད་ཀྱི་འགྲིམ་འགྲུལ་ལས་རིགས་
གོང་དུ་སྤེལ་བ་འདིས་གདོད་མ་ནས་བརྒལ་དཀའ་བའི་ཆུ་ཀླུང་ཆེ་་་
མ་ཆུང་གསུམ་བརྒལ་ཐུབ་པར་བྱས། དེ་བས་ཀྱང་ཆུ་ཀླུང་བརྒལ་
དུས། མི་རྣམས་གྲུ་ལ་འདུག་མི་དགོས་པ་དང་། གྲུ་གླ་སྟེར་མི་
དགོས་པ། གྲུ་དཔོན་གྱི་བརྙས་བཅོས་མྱོང་མི་དགོས་པ་སྟེ། མི་
དགོས་པ་གསུམ་གྱི་གནད་དོན་ཐག་བཅད་ནས་མི་རྣམས་ལ་ཕན་་་་
བདེ་བསྐྲུན་པ་རེད།


དྲི་བ། ཐང་སྟོང་རྒྱལ་པོ་ཞེས་པའི་མིང་དེ་ཇི་ལྟར་ཐོགས་
པ་ཡིན།
ལན། ཐང་སྟོང་རྒྱལ་པོའི་མཚན་དངོས་ལ་ཀམ་ཀམ་པ་
བརྩོན་འགྲུས་བཟང་བོ་ཟེར། རབ་བྱུང་དྲུག་པའི་ཤིང་གླང་ལོར་
གཙང་སྟོད་ཀྱི་ཆབ་འོག་ངམ་རིང་རྫོང་གི་འོལ་ཀ་ལྷ་རྩེར་སྐུ་་་་་་་་་
འཁྲུངས་ཤིང༌། རྗེ་ཙོང་ཁ་པ་དང་དུས་མཉམ། གྲུབ་ཐོབ་ཀྱི་སྙན་
པ་ཕྱོགས་ཀུན་ཏུ་ཁྱབ། ཤངས་པའི་ཆོས་བརྒྱུད་འཛིན། རྒྱ་གར་
ནག་དང་དབུས་གཙང་ཁམས་སོགས་ཡུལ་གྲུ་མང་བོར་ཕེབས་ནས་་
འགྲོ་དོན་མཛད། བོད་ཡུལ་སྟོད་སྨད་དུ་ལྷ་ཁང་དང་ལྕགས་ཟམ་གྲུ་
ཤན་བཅས་མང་དུ་བཙུགས། ལྷ་ལྡན་གྱི་ལྕགས་པོ་རིར་ལྷ་ཁང་
བཞེངས་ཤིང་སྨན་རྒྱལ་རི་ཞེས་མཚན་གསོལ། བོད་བཙན་པོ་
སོགས་ཀྱི་རྣམ་ཐར་ཟློས་གར་གྱི་ལམ་ནས་སྟོན་པ་དེང་སང་ཨ་ཅེ་ལྷ་
མོ་ཞེས་གྲགས་པའི་འཁྲབ་གཞུང་བརྩམས། གསོ་བ་རིག་པའི་སྐོར་
ལ་ཁོང་ནད་ཀུན་འཇོམས་རིལ་བུ་དཀར་པོ་དང༌། གཉན་རིམས་
འཇོམས་བྱེད་རིལ་བུ་དམར་པོ་སོགས་མན་ངག་མང་བོ་མཛད།
དགུང་ལོ་བརྒྱ་དང་ཉེར་ལྔ་པ་རབ་བྱུང་དགུ་པའི་ས་མོ་སྦྲུལ་ལ་་་་་་
གཅུང་རི་བོ་ཆེར་གཤེགས། ཁོང་གི་མཚན་ལ་ཐང་སྟོང་རྒྱལ་པོ་ཞེས་


ཐོགས་ཚུལ་ནི། གཙང་རྒྱལ་སྡེའི་ཐང་ཁར་བཞུགས་པའི་དུས།
ཁྱབ་གདལ་ཆེན་པོའི་ཐང་ཆེན་ན། །སྟོང་ཉིད་རྟོགས་པའི་རྣལ་
འབྱོར་པ། །འཇིག་རྟེན་རྒྱལ་པོ་ལྟ་བུར་བཞུགས། །དེ་ཕྱིར་ཐང་
སྟོང་རྒྱལ་པོ་ཐོབ་ཅེས་ཡོངས་གྲགས་སུ་གྱུར།
དྲི་བ། 《ཐང་ཡིག་ཆེན་མོ》ཞེས་པ་ནི་བསྟན་བཅོས་གང་
ཞིག་ལ་ངོས་འཛིན་དགོས།
ལན། སྐབས་འདིར་བཤད་པའི་ཐང་ཡིག་ཆེན་མོ་
ནི《བཀའ་ཐང་སྡེ་ལྔ》ཡི་ནང་གསེས་དུམ་བུ་གཉིས་པ《རྒྱལ་པོ་་་་་་
བཀའ་ཐང》ལ་གོ་དགོས་ཤིང་། དེ་ནི་གསང་སྔགས་རྙིང་མའི་
གཏེར་སྟོན་ཆེན་པོ་ཡར་རྗེ་ཨོ་རྒྱན་གླིང་བས་བོད་རབ་བྱུང་དྲུག་་་་་་
པའི་ཤིང་བྱ(སྤྱི་ལོ1345)ལོ་ནས་རིམ་བཞིན་བུ་ཚལ་གསེར་ཁང་གླིང་
གི་འོག་ནས《ལྷ་འདྲེ་བཀའ་ཐང》དང་། ཡར་ལུང་ཤེལ་བྲག་
ནས《རྒྱལ་པོ་བཀའ་ཐང》《བློན་པོ་བཀའ་ཐང》《ལོ་པཎ་བཀའ་་
ཐང》གསུམ། ཁམས་གསུམ་ཟངས་ཁང་གླིང་ནས《བཙུན་མོ་
བཀའ་ཐང》བཅས་གཏེར་ནས་བཏོན་ཅེས་གསང་ཆེན་རྙིང་མའི་་་་་
ཆོས་འབྱུང་མང་བོར་གསུངས་པ་ལྟར། འདི་དག་གི་ནང་བོད་ཡིག་
ཐོག་འཁོད་པའི་ལོ་རྒྱུས་ཡིག་ཆ་གཞན་དག་ལས་མི་གསལ་བའི་ལོ་་་


རྒྱུས་དཔྱད་གཞི་གལ་ཆེ་བ་མང་བོ་ཞིག་གསལ་བོར་འཁོད་ཡོད།
བྲག་སྒོ་རབ་འབྱམས་པ་སོགས་མཁས་དབང་འགའ་ཞིག་གིས་
བཀའ་ཐང་འདིའི་ནང་སངས་རྒྱས་ཆོས་ལུགས་ཀྱི་གཞུང་དང་མི་་་་་
མཐུན་པའི་ཚིག་སྐྱོན་དང་དོན་སྐྱོན་འགའ་ཞིག་ཡོད་པ་གཞིར་་་་་
བཟུང་ནས་སྐྱོན་བརྗོད་དང་དགག་པ་མཛད་པ་ཡོད་ཀྱང་། སྐྱོན་ཆ་
དེ་དག་ཕྱི་རབས་པ་འགའ་ཞིག་གིས་གསར་བཅུག་བྱས་པའི་ལྷད་་་་
སྐྱོན་ཡིན་པ་ལས། ཁྱོན་ཡོངས་ཀྱི་ཕྱོགས་ནས་དཔྱད་གཞིར་འོས་
པའི་རིན་ཐང་ལྡན་པ་ཞིག་ཡིན་པས། གྲུབ་མཐའི་ཕྱོགས་ཞེན་
བཟུང་ནས་སྐུར་འདེབས་བྱེད་མི་རུང་ངོ་།
དྲི་བ། ཐེ་བོ་རོང་གི་བོད་མིའི་མཆེད་ཚུལ་སྐོར་གྱི་ལོ་རྒྱུས་
ཐུང་ངུ་ཞིག་ཤེས་སམ།
ལན། 《མདོ་སྨད་ཆོས་འབྱུང»ལས། མདོ་སྨད་ལྷོ་བྱང་
གི་མི་ཕལ་ཆེར་བོད་ཆོས་རྒྱལ་གྱིས་རྒྱ་བོད་སོ་མཚམས་སུ་བཞག་པ་་
ལས་མཆེད་པ་ཤ་སྟག་ཡིན་པས། སྐད་རིགས་ལའང་བརྡ་རྙིང་མ་
འགྱུར་བ་མང་ཞེས་གསུངས་པ་ལྟར། སྔོན་ཆད་ས་འདི་རྒྱས་བཟུང་
སྟབས། རྔ་བ་སོགས་སུ་རྒྱ་མཁར་མང་བོ་ཡོད་མོད། སྲོང་བཙན་གྱི་
དུས་བོད་དམག་ཁྲི་ཕྲག་མང་བོ་བཏང་སྟེ། རྐྱང་ཆུའི་རྒྱུད་དང་།


ཆུ་དཀར་རྒྱུད། ཆུ་ནག་རྒྱུད། ཚ་ཆུའི་རྒྱུད་སོགས་སུ་བོད་དམག་
རྣམས་བཞག་སྟེ། ས་མཚམས་སྲུང་དུ་བཅུག་པའི་མི་རྒྱུད་ནི་ས་དེ་
དག་གི་མི་རྣམས་ཡིན་ལ། ཐེ་བོའི་ས་འདི་ཡང་དེའི་སྐབས་ནས་
བོད་ཀྱིས་བཟུང་བ་དང་། སླར་ཡང་ཁྲི་སྲོང་གི་དུས་སུ་ངན་ལམ་ཏ་
ར་ཀླུ་གོང་དམག་དཔོན་དུ་བསྐོས་ཏེ་དམག་བཏང༌། བྷ་ཏ་ཧོར་གྱི་
སྒོམ་གྲྭ་བཅོམ། རྒྱལ་པོ་དྷརྨ་པཱ་ལ་དང་། གཡུའི་ཐུབ་རང་བྱོན།
བསེ་འབག་སྨུག་ཆུང་སོགས་རྫས་དང་ཡོ་བྱད་ཐམས་ཅད་ཁྱེར།
དེའི་སྐབས་དམག་ནང་ནས་སྐྱེན་པོ་བཏུས་པའི་དཔའ་བོ་མི་དགུ་་་་
དམག་དང་བཅས་པ་ས་མཚམས་སུ་བཞག་སྟེ། རྒྱལ་པོའི་བཀའ་མ་
ལོག་བར་དུ་ཡར་ཡོང་མི་ཆོག་པའི་བཀའ་ཕབ། དེའི་སྟབས་ཀྱིས་དེ་
དག་གི་མི་རྒྱུད་ལ་བཀའ་མ་ལོག་ཏུ་གྲགས་ཤིང་། དེང་སང་གི་
དཔའ་རིས་དང་། སོས་ནན་སོགས་མདོ་སྨད་བྱང་ཕྱོགས་ཀྱི་བོད་
རིགས་ཕལ་ཆེར་དེ་ལས་མཆེད་པ་ཡིན། ཐེ་བོའི་ས་ཆ་འདིར་ཡང་
ཁྲི་སྲོང་གི་དུས་སུ་ས་མཚམས་སྲུང་བའི་དམག་བཞག་པ《གུང་ཐང་
བསྟན་པའི་སྒྲོན་མེའི་རྣམ་ཐར》ལས་གསུངས། 《མདོ་སྨད་ཆོས་
འབྱུང》ལས། དེ་ཡང་ཁྲི་རལ་བ་ཅན་གྱིས་ཙོང་ཁར་དམག་གི་གཟི་
བྱིན་སྐྱེད་པའི་དར་བོ་ཆེ་ཕྱར། དམག་རྩིས་དང་གོ་བཤེར་མཛད་


དུས་དར་བ་ཟེར་བས་གཡག་ཆེན་པོ་གཉིས་མཆན་ཁུང་དུ་བཅུག་་་
སྟེ་ས་ལ་མ་རེག་པར་ཁྱེར་པས། ཅེན་དར་བ་གཡག་ཁུར་ཞེས་མིང་
ཐོགས་པ་དང་། དམག་སྡེ་ཐམས་ཅད་ལས་དེ་བུད་པས། དེ་བུད་
དུ་ཐོགས། རྒྱ་བོད་ཀྱི་ས་མཚམས་གནོན་པའི་དམག་དཔོན་དུ་
བསྐོས། ཐེབ་ཇུས་བྲག་དཀར་གཉན་གྱི་ཕོ་བྲང་ལ་བཙན་མཁར་
བརྩིགས་ཏེ། མདོ་སྨད་ཀྱི་མི་དཔོན་བྱས་ཞེས་གསུངས་པ་དང་།
《གུང་ཐང་བསྟན་པའི་སྒྲོན་མེའི་རྣམ་ཐར>ལས། དེ་ཕུད་གཡག་
ཁུར་དུ་གྲགས་པ་རྒྱའི་ཁ་གནོན་དུ་བཞག་སྟེ། ཐེབ་ཇུས་བྲག་དཀར་
གཉན་གྱི་ཕོ་བྲང་དུ་མཁར་བཟུང་ནས་བསྡད་པའི་ལྷོ་ཕྱོགས་ཐེ་བོ་་་
སྟོད་སྨད་གཉིས་སུ་གྲགས་པ་ལས། ཐེ་བོ་སྟོད་མ་ཞེས་པ་རི་བྲག་གི་
ས་ཆར་གནས་ཤིང་། དཔའ་རྩལ་ངོམ་པའི་དུད་ཚང་ཁྲི་ཕྲག་བརྒལ་
པའི་ཡུལ་གྲུ་དེ་ལས་འབྲེང་བ་ཞེས་པ་ཆད་ཅེས་གསུངས་པ་ལྟར་རོ། །
དྲི་བ། ཐོག་མའི་དབང་མཛད་བཅུ་ནི་གང་དག་ཡིན།
ལན། 《ཆོས་འབྱུང་མཁས་པའི་དགའ་སྟོན»ལས། དང་
པོར་གནོད་སྦྱིན་ནག་པོས་དབང་བྱས་ཏེ། །ཡུལ་གྱི་མིང་ཡང་བཟང་
ཡུལ་རྒྱན་མེད་ཟེར། །མཚོན་ཆ་མདའ་གཞུ་དེ་ཡི་དུས་སུ་བྱུང༌། །དེ་
ནས་རེ་ཏེ་མགོ་ཡག་བདུད་ཀྱིས་བྱས། །མིང་ཡང་བདུད་ཡུལ་ཁ་རག་


རོང་དགུར་བཏགས། །སྟ་རེ་དགྲ་སྟ་དེ་ཡི་དུས་སུ་བྱུང༌། །དེ་ནས་
སྲིན་པོ་གཉའ་རིང་ཁྲག་མིག་བྱས། །ཡུལ་མིང་སྲིན་པོ་ནག་པོ་དགུ་
ཡུལ་ཟེར། །སྲིན་མོ་རྐང་དང་རྒྱགས་གཉིས་ལག་ཆར་བྱུང་། །བཞི་པ་
དམར་འཇམ་ལྷ་ཡིས་དབང་བྱས་ཏེ། །ལྷ་ཡུལ་གུང་ཐང་ལག་ཆར་ཆུ་
གྲི་བྱུང༌། །ལྔ་པར་རྨུ་རྒྱལ་ཁོ་རྒྱལ་ཞེས་བྱས་བཟུང༌། །ད་འཕྲང་ཅང་
འཕྲང་ལག་ཆར་ཞགས་པ་འཕེན། །དྲུག་པར་ཀྲོག་ཀྲོག་འདྲེ་ཡིས་
དབང་བྱས་ཏེ། །ལང་ཏང་ལིང་ཏང་བར་ཁ་འུར་རྡོ་འཕེན། །བདུན་
པ་མ་སངས་རུས་དགུས་དབང་བྱས་ཏེ། །ཡུལ་གྱི་མིང་ནི་བོད་ཁ་ཉ་
དྲུག་ཟེར། །ལག་ཆར་དོང་རལ་གོ་ཆ་ཕུབ་ཆུང་བྱུང༌། །བརྒྱད་པ་
ཀླུས་བཟུང་བོད་ཁམས་གླིང་དགུ་བཏགས། །དགུ་པ་རྒྱལ་པོས་
དབང་བྱས་ངམ་པོ་ཅེ། །བཅུ་པ་འགོང་པོ་སྤུན་དགུས་དབང་བྱས་ཏེ།།
ཡུལ་གྱི་མིང་ཡང་སྟོང་སྡེ་བཅོ་བརྒྱད་ཟེར་ཞེས་གྲགས་སོ། །
དྲི་བ། ཐོན་མི་སམ་བྷོ་ཊའི་འཁྲུངས་ཡུལ་གང་ཡིན་ཤེས་
སམ།
ལན། མཁས་པ་འགའ་ཞིག་གིས་ཐོན་མི་སམ་བྷོ་ཊའི་
འཁྲུངས་ཡུལ་ནི་སྙེ་མོ་ཐོན་ནས་ཡིན་པ་དང་། ས་གནས་དེར་ཐོན་
ལུགས་ར་ཁ་བྱ་བའི་གྲོང་དང་། དེའི་ས་ཞིང་ཡང་ངོས་འཛིན་རྒྱུ་


ཡོད་ཅིང་། ཐོན་པ་ནི་ཐོན་མི་སམ་བྷོ་ཊའི་མི་རྒྱུད་ཡིན་ཞེས་གསུངས་
པ་ཡང་མཐོང་། ཞ་ལུ་ལོ་ཆེན་ཆོས་སྐྱོང་བཟང་བོ་དང་། སྐྱོགས་སྟོན་
ལོ་ཙཱ་བ་རིན་ཆེན་བཀྲ་ཤིས་སོགས་བོད་ཀྱི་མཁས་པ་མང་ཆེ་བས་ཐོན་
མི་སམ་བྷོ་ཊའི་འཁྲུངས་ཡུལ་ནི་ལྷོ་ཁ་གཉལ་གྱི་ས་འབོ་རྭ་ཞེས་པའི་་་་་
གྲོང་ཚོ་དེ་ནས་ཡིན་པར་བཞེད་པ་བཅས་མི་འདྲ་བ་ཡོད།
དྲི་བ། གདོད་མའི་དུས་སྐབས་ཀྱི་བོད་མིའི་འཚོ་བ་རོལ་
སྟངས་ག་འདྲ་ཞིག་ཡིན།
ལན། 《ཆོས་འབྱུང་མཁས་པའི་དགའ་སྟོན》ལས། རི་
རབ་ཟོམ་ནས་འབྲུ་སྣ་ལྔ་བླངས་ཏེ། །བོད་དུ་གཏོར་བས་མ་རྨོས་ལོ་
ཏོག་བྱས། །རིན་ཆེན་སྣ་ལྔ་ཕྱག་གིས་བཅུས་ཏེ་གཏོར། །བྱང་ཆུབ་
སེམས་དཔས་རང་གི་རིགས་རྒྱུད་རྣམས། །ཁྲིད་དེ་མ་རྨོས་པ་ཡི་ལོ་
ཏོག་བསྟན། །ལོ་ཏོག་ཟོས་པས་དེ་ཀུན་མི་རུ་གྱུར། །མ་རྨོས་འབྲུ་ཟ་
གོས་སུ་ཤིང་ལོ་གྱོན། །ནགས་ན་རི་དྭགས་ལྟར་དུ་གནས་པ་ཡིན། །
ཀློ་དང་མོན་ལྟར་སྤྱོད་པས་བོད་ཡུལ་གང་ཞེས་གསུངས་པ་ལྟར།
སྤྲེའུ་རྣམས་ཀྱིས་ཟས་སུ་རྒོད་སྐྱེས་ཀྱི་འབྲུ་རིགས་ཟོས་པ་དང་།
ལུས་ཀྱིས་ངལ་རྩོལ་བྱས་པ་ལ་བརྟེན་ནས་རིམ་གྱིས་ལུས་ཀྱི་སྤུ་དང་་
རྔ་མ་ཇེ་ཐུང་དུ་སོང་བ་དང་ཆབས་ཅིག རིག་པའི་འཆར་སྒོ་ཡང་


ཇེ་ཆེར་གྱུར་ནས་མཐའ་མར་མི་རུ་གྱུར་པ་ཡིན།
དྲི་བ། དེབ་ཐེར་དང་རྣམ་ཐར། ལོ་རྒྱུས་གསུམ་གྱི་ཁྱད་
པར་ཅི།
ལན། དེབ་ཐེར་དང་རྣམ་ཐར། ལོ་རྒྱུས་གསུམ་གའི་ཁྱད་
པར་ནི་དེབ་ཐེར་དང་རྣམ་ཐར་གཉིས་ལོ་རྒྱུས་ཡིན་པའི་ཆ་ནས་
འདྲ་ཡང་། སྔ་མ་ནི་རྒྱལ་རབས་ཀྱི་ལོ་རྒྱུས་དང་ཕྱི་མ་ནི་མི་སྣ་གང་
ཞིག་གི་ལོ་རྒྱུས་ཡིན་པའི་ཆ་ནས་མི་འདྲ་བ་ཡིན། དེབ་ཐེར་དང་ལོ་
རྒྱུས་གཉིས་ལོ་རྒྱུས་ཡིན་པའི་ཆ་ནས་འདྲ་ཡང༌། སྔ་མ་ནི་དེབ་ཐོག་
ཏུ་བཀོད་ཟིན་པའི་རྒྱལ་རབས་ལོ་རྒྱུས་དང་། ཕྱི་མ་ནི་མཐའ་
གཅིག་ཏུ་མ་ངེས་པས་མི་འདྲ་བའི་ཁྱད་པར་ཡོད་དོ། །
དྲི་བ། མདུན་ན་འདོན་ཞེས་པ་ནི་བློན་པོའི་དོན་ཡིན་
ནམ།
ལན། 《ཆོས་འབྱུང་མཁས་པའི་དགའ་སྟོན》»ལས། མདུན་
.ན་འདོན་ཞེས་པ་ནི་རྒྱ་གར་གྱི་རྒྱལ་པོའི་མདུན་དུ་སྐར་རྩིས་དང་་་་
རིག་བྱེད་སོགས་འདོན་པའི་རྒྱལ་པོའི་བླ་མཆོད་ཅིག་ཡིན་པ་་
གསུངས་པར་མ་ཟད། མཁས་དབང་དགེ་འདུན་ཆོས་འཕེལ་གྱིས་
མཛད་པའི《དེབ་ཐེར་དཀར་པོ»ལས་ཀྱང་། མདུན་ན་འདོན་ནི་


རྒྱ་གར་སྐད་དུ་པུ་རོ་ཧི་ཏ་ཞེས་པ་བོད་སྐད་དུ་བསྒྱུར་པ་སྟེ། རྒྱ་
གར་གྱི་རྒྱལ་པོའི་མདུན་དུ་སྐར་རྩིས་དང་རིག་བྱེད་སོགས་འདོན་་་་
པའི་བྲམ་ཟེ་བླ་མཆོད་རེ་ཡོད་པ་དེའི་མིང་ཡིན་མོད། ཕྱིས་ཀྱི་
མཁས་པ་རྣམས་ཀྱིས་བཀའ་བློན་ལྟ་བུ་ཞིག་གི་མིང་དུ་འཁྲུལ་ནས་་་
སྣང་། དེས་ན་སྔོན་གྱི་དུས་བོད་ཀྱི་རྒྱལ་པོ་ལ་སྐུ་བོན་བྱ་བ་ཞིག་
འདུག་པ་དེ་མདུན་ན་འདོན་གྱི་ཚོད་ཙམ་ཡིན་ཞེས་གསུངས་ཡོད།
དྲི་བ། མདོ་ཁམས་ཞེས་པའི་མིང་ལ་གོ་བ་ཇི་ལྟར་ལེན་
དགོས།
ལན། མདོ་ཁམས་ཞེས་པ་ནི་བོད་ཆོལ་ཁ་གསུམ་སྟེ།
མངའ་རིས་གུང་ཐང་ནས་སོག་ལ་སྐྱ་བོ་ཡན་དབུས་གཙང་ཆོས་ཀྱི་་་
ཆོལ་ཁ་དང་། སོག་ལ་སྐྱ་བོ་ནས་རྨ་ཆུའི་ཁུག་པ་ཡན་མདོ་སྟོད་མི་
ཡི་ཆོལ་ཁ། རྨ་ཆུའི་ཁུག་པ་ནས་རྒྱའི་མཆོད་རྟེན་དཀར་པོ་ཡན་
མདོ་སྨད་རྟ་ཡི་ཆོལ་ཁ་བཅས་གསུམ་དུ་ཕྱེ་བའི་ནང་ཚན་ཕྱི་མ་་་་་་
གཉིས་ལ་གོ དེ་ལས་མདོ་སྟོད་ལ་ནང་གསེས་སུ་དབྱེ་ན། ཆུ་བཞི་
སྟེ་རྫ་ཆུ་དང་། རྒྱལ་མོ་རྔུལ་ཆུ། འབྲི་ཆུ། ཟླ་ཆུ་བཅས་དང་། སྒང་
དྲུག་སྟེ་ཟལ་མོ་སྒང་དང་། ཚ་བ་སྒང་། སྨར་ཁམས་སྒང་། སྤོ་
འབོར་སྒང་། དམར་རྫ་སྒང་། མི་ཉག་རབ་སྒང་བཅས་སུ་ཕྱེ་བ་


ཡིན་ལ། མདོ་སྨད་ནི་རྨ་ཆུ་ལྷོ་བྱང་བརྒྱུད་དེང་གི་མཚོ་སྔོན་དང་
ཀན་སུའུ་ཞིང་ཆེན་གྱི་མངའ་ཁུལ་རྣམས་ལ་ཟེར། མདོ་སྟོད་སྨད་
གཉིས་བསྡོམས་པར་མདོ་ཁམས་ཞེས་བཤད་སྲོལ་ཡང་ཡོད། དེང་
སང་ཆབ་མདོ་མངའ་ཁུལ་ལ་མདོ་སྨད་མངའ་ཁུལ་ཟེར་བ་ནི། སྔར་
ས་གནས་སྲིད་གཞུང་གི་སྐབས་མིང་དེ་ལྟར་བཏགས་པ་གཞིར་་་་་་་
བཞག་བྱས་པ་རེད།
དྲི་བ། མདོ་སྨད་ཀྱི་རྒྱལ་རྒྱུད་ཇི་ལྟར་བྱུང་བའི་ཐད་ལ་
ཆ་རྒྱུས་ཨེ་ཡོད།
ལན། མདོ་སྨད་ཀྱི་རྒྱལ་རྒྱུད་ནི་སྔར་བོད་ཀྱི་རྒྱལ་པོ་
དཔལ་འཁོར་བཙན་གྱིས་སྲིད་དབང་བཟུང་ནས་ལོ་བཅུ་གཅིག་པ་་
ཤིང་ཡོས(སྤྱི་ལོ895)ལོར་ཞིང་པའི་འོས་ལངས་ཀྱི་མགོ་དཔོན་སྟག་་
རྩེ་གཉགས་ཀྱིས་བཀྲོངས་པས། ཁོང་གི་བུ་ཆེ་བ་སྐྱིད་ལྡེ་ཉི་མ་
མགོན་དང་ཆུང་བ་ཁྲི་བཀྲ་ཤིས་བརྩེགས་པ་དཔལ་གཉིས་མངའ་་་་་་
རིས་སུ་བྲོས་པ་ལས། བུ་ཆེ་བ་སྐྱིད་ལྡེ་ཉི་མ་མགོན་གྱི་རྒྱུད་ནས་ལ་
དྭགས་དང་གུ་གེའི་རྒྱལ་རྒྱུད་རྣམས་བྱུང་ཞིང་། བུ་ཆུང་བ་ཁྲི་བཀྲ་
ཤིས་བརྩེགས་པ་དཔལ་ལ་བུ་གསུམ་ཡོད་པའི་འབྲིང་བ་འོད་ལྡེ་ལ་་་
བུ་བཞི་བྱུང་བུ་གཉིས་པ་ལྡེ་སྡེ་ཟེར་བ་མདོ་སྨད་དུ་ཡོང་ནས་མདོ་


སྨད་ཀྱི་རྒྱལ་རྒྱུད་རྣམས་བྱུང་བ་ལ་སྲས་ཚོ་བ་ཟེར།
དྲི་བ། འདུས་སྲོང་མང་བོ་རྗེའི་སྐུ་རིང་ལ་ཇ་ཤིང་གི་ལོ་
མ་དང་དཀར་ཡོལ་བྱུང་ཚུལ་ག་འདྲ་ཡིན།
ལན། དུས་རབས་བདུན་པའི་མཇུག་སྟེ། འདུས་སྲོང་
མང་བོ་རྗེས་སྲིད་མཛད་སྐབས། བཙན་པོའི་སྙུན་གཞིར་ཕན་པའི་
ཇ་ཤིང་གི་ལོ་མ་འཚོལ་དུ་བཏང་བ་ན། ལྷོ་ཕྱོགས་འཇང་གི་ཡུལ་
ནས་ཇ་ཤིང་ལོ་མ་རྙེད་པ་དང༌། དེའི་ཁུ་བས་བཙན་པོའི་སྙུན་གཞི་
སེང་དྭངས་བྱུང་བར་བརྟེན། བཙན་པོར་དུས་རྒྱུན་ཇ་འཐུང་བའི་
གོམས་གཤིས་ཆགས་ཤིང་། ཇ་འཐུང་བའི་སྣོད་སྤྱད་སྤྱིར་བཏང་མ་
ཡིན་པ་ཞིག་དགོས་པར་དགོངས་ནས། ཐང་གོང་མར་ཕོ་ཉ་བཏང་
ནས་དཀར་ཡོལ་ཆེ་ཆུང་སྣ་ཚོགས་དགོས་ཞེས་རེ་བ་བཏོན་ཀྱང་།
གོང་མས་དཀར་ཡོལ་ངོ་མ་སྐུར་རྒྱུར་ཁས་ལེན་མ་བྱས་པར། དཀར་
ཡོལ་བཟོ་རྩལ་མཁས་པ་མི་གཉིས་བོད་དུ་བཏང་འབྱོར་བྱུང་ཞིང་།
སྐབས་དེར་ལྷོ་ཁ་གྲ་ནང་སོགས་ས་གནས་འགའ་ཞིག་ནས་དཀར་་་
ཡོལ་བཟོ་བའི་རྒྱུ་ཆའི་ཐོན་ཁུངས་འགའ་ཞིག་བེད་སྤྱད་ནས་དཀར་
ཡོལ་བཟོས་པ་ལས། དཀར་ཡོལ་རྒྱུ་ཆ་ལེགས་ཤོས་རྡོའི་རིགས་ལས་
བཟོས་པ་རྣམས་ལ་རི་མོ་བྱའི་ཁ་ལ་ཇ་ཤིང་གི་ལོ་མ་འཁྱེར་བ་ཞིག་་་


དང་། འབྲིང་གྲས་ཀྱི་རི་མོ་ལ་མཚོ་ཡི་ནང་དུ་ཉ་ཡོད་པ། དཀྱུས་
མའི་གྲས་ཀྱི་རི་མོ་ལ་སྤང་རི་ཤིང་དང་བཅས་པ་གྱིས་ཤིག་ཅེས་་་་་་་་
བཙན་པོས་བཀའ་གནང་། དཀར་ཡོལ་ལེགས་གྲས་ཁག་གསུམ་གྱི་
མིང་ལ་ཤབ་ཚེ། ལན་ཚེ། ཤང་ཚེ་ཞེས་བཏགས་ཤིང༌། འབྲིང་དང་
དཀྱུས་མའི་མིང་ལ་ཐེག་ཚེ། ངེས་ཚེ། རྡོ་ཚེ་བཅས་སུ་མིང་བཏགས་
པར་བཤད། དཀར་ཡོལ་བཟོ་བའི་ལག་རྒྱུན་ནི་བོད་རབ་བྱུང་དགུ་
པའི་མགོར་མཁས་གྲུབ་གན་དཀར་ཞེས་ལྷོ་ཁ་གྲ་ནང་གི་མཁས་་་་་་་
གྲུབ་ནོར་བཟང་རྒྱ་མཚོ་སྐུ་གཞོན་ནུའི་སྐབས་དཀར་ཡོལ་མི་ཉུང་་་་་
བ་ཞིག་བཟོ་གནང་མཛད་པའི་ལོ་རྒྱུས་ཡིག་ཆའི་ནང་འཁོད་པ་དེ་་་
ལ་ཡོངས་གྲགས་སུ་གྲ་དཀར་ཞེས་འབོད་པར་བཤད། དེ་ནས་རྒྱུ་
ཆའི་ཐོན་ཁུངས་དཀོན་པའི་རྐྱེན་གྱིས་ཡིན་ནམ་བོད་དཀར་བཟོ་
བའི་ལག་རྒྱུན་ཆད་པ་གང་ཡིན་མི་ཤེས་མོད། དཀར་ཡོལ་བཟོ་
ཐབས་ཀྱི་རིག་པ་འགའ་ཞིག་སྡེ་དགེ་དིས་དམར་དགེ་བཤེས་བསྟན་
འཛིན་ཕུན་ཚོགས་ཀྱིས་མཛད་པའི《བཟོ་ཡིག་པ་ཏྲ》ཡི་ནང་ཁག་་་
གཉིས་བཀོད་ཡོད་ཅིང་། དཀར་ཡོལ་ལེགས་ཉེས་བརྟག་པའི་དཔེ་
ཆ་ཁག་གཅིག་དུས་རབས་བཅོ་ལྔ་པའི་མགོར་སྟག་ཚང་རྫོང་བ་་་་་་་
དཔལ་འབྱོར་བཟང་བོས་བརྩམས་པའི《རྒྱ་བོད་ཡིག་ཚང》ནང


བཀོད་འདུག དེའི་ནང་དོན་མདོར་བསྡུས་ན། དཀར་ཡོལ་གྱི་རྒྱུ་
ཆ་དང༌། ལེགས་ཉེས། ཁ་དོག བཟོ་དབྱིབས། རི་མོ། ཁ་ཞེང་ཆེ་
ཆུང་། རྐང་བ་རིང་ཐུང་། འཇམ་ཤ་དོད་མིན། སྲབ་མཐུག ཐོན་
ཁུངས། ནུས་པ་བཅས་དོན་ཚན་བཅུ་གཅིག་གི་སྒོ་ནས་ཞིབ་གསལ་
གནང་ཡོད།
དྲི་བ། རྡོ་རིང་གི་ཡི་གེ་ཞེས་པར་གོ་བ་ཇི་ལྟར་ལེན་དགོས།
ལན། བོད་ཀྱི་ལོ་རྒྱུས་ལས་རྡོ་རིང་གི་ཡི་གེ་ཞེས་པ་ནི་དུས་
རབས་བརྒྱད་པ་ནས་དགུ་པའི་བར་བཞེངས་ཤིང་། ད་ལྟའི་བར་
གནས་པའི་ལྷ་སའི་གཙུག་ལག་ཁང་གི་རྡོ་རིང་སོགས་རྡོ་རིང་བཅུ་་་
ལྷག་ནས་བྱུང་བའི་ཡི་གེ་རྣམས་ལ་བྱ་ཞིང་། དེ་དག་གི་བརྗོད་དོན་
ནི་བཙན་པོའི་དུས་སྐབས་ཀྱི་ཆབ་སྲིད་དང་། དམག་དོན། ཆོས་
ལུགས་སོགས་དར་སྤེལ་དུ་བཏང་བའི་ལོ་རྒྱུས་དང༌། དེ་འབྲེལ་རྒྱལ་
བློན་དག་གི་བར་དུ་བཞག་པའི་མནའ་ཚིག་དང༌། མཆོད་ཚིག
སྨོན་ཚིག་སོགས་ལོ་རྒྱུས་ཚད་ལྡན་ཞིག་ཡིན།
དྲི་བ། སྡེ་སྲིད་ཀྱི་དོད་དུ་བཀའ་བློན་འཇོག་པའི་སྲོལ་
དུས་ནམ་ཞིག་ལ་བྱུང་བ་ཡིན།
ལན། སྡེ་སྲིད་ཀྱི་དོད་དུ་བཀའ་བློན་འཇོག་པའི་སྲོལ་ནི་


རབ་བྱུང་བཅུ་གཉིས་པའི་ལྕགས་གླང(སྤྱི་ལོ1721)ལོ་ནས་བོད་ལ་་་་
དར་ཞིང་། བཀའ་བློན་གྱི་ཐོག་མ་ནི་མངའ་རིས་སྐོར་གསུམ་གྱི་
དཔོན་ཁང་ཆེན་ནས་བསོད་ནམས་རྒྱལ་པོ་དང༌། ཤར་ཀོང་པོའི་
ཡུལ་གྱི་གཙོ་བདག་ང་ཕོད་པ་རྡོ་རྗེ་རྒྱལ་པོ། ལུམ་པ་བ་བཀྲ་ཤིས་
རྒྱལ་པོ། སྦྱར་ར་བ་བློ་གྲོས་རྒྱལ་པོ་བཅས་ཡིན། དུས་ཕྱིས་ཆུ་ཡོས
(སྤྱི་ལོ1723)ལོར་ཕོ་ལྷ་བ་བསོད་ནམས་སྟོབས་རྒྱས་ལའང་བཀའ་་་་
བློན་གྱི་གོ་གནས་སྤྲད་པའོ། །
དྲི་བ། གནམ་རི་སྲོང་བཙན་ཞེས་པའི་མིང་དེ་ཇི་ལྟར་
ཐོགས་པ་ཡིན།
ལན། བཙན་པོ་འདི་ཉིད་ཀྱིས་ཟིང་པོ་རྗེ་སོགས་ཕབ་སྟེ།
ཕག་གི་ཡུང་བ་སྣ་མན་ཆད་དང། ཀོང་པོ་བྲེ་སྣ་ཡན་ཆད་དབང་
འོག་ཏུ་བསྡུས་པས། མྱང་དབའས་སོགས་ཀྱིས་བསྟོད་པའི་གླུ་ཕུལ་
ཅིང་། ཡུལ་ངས་པོའི་འབངས་དབྱི་ཚབ་ལ་སོགས་ཀྱིས་ཆབ་སྲིད་
གནམ་བས་མཐོ། །།དབུ་རྨོག་རི་བས་བཙན་ཏེ། །གནམ་རི་སློན་
བཙན་ཞེས་གཟེངས་སུ་བསྟོད་པའི་མཚན་གསོལ་བས། དུས་དེ་
ནས་བཟུང་གནམ་རི་སློན་བཙན་ནམ་གནམ་རི་སྲོང་བཙན་ཞེས་་་་་
པའི་མིང་ཐོགས་སོ། །


དྲི་བ། པོ་ཏ་ལའི་རྟ་ལམ་གོང་མ་ཞེས་པར་གོ་བ་ཇི་ལྟར་
ལེན་དགོས།
ལན། ཕོ་བྲང་པོ་ཏ་ལའི་རྒྱབ་ངོས་ཀྱི་རི་གཤམ་ནས་ལྟག་
སྒོའི་འཁྲིས་བར་རྟ་བཞོན་ནས་འགྲོ་ས་ཞིག་ཡོད་པ་ལ་རྟ་ལམ་གོང་་
མ་ཟེར། དེར་རྒྱལ་དབང་མཆོག་དང་། སྲིད་སྐྱོང་། བཀའ་བློན།
ཧོ་ཐོག་ཐུ་སོགས་རྟ་བཞོན་ནས་ཕེབས་ཆོག་པ་ལས། དེ་མིན་གྱི་
དཔོན་རིགས་དང། སེ་འབྲས་དགེ་གསུམ་གྱི་མཁན་པོ་སྤྲུལ་སྐུ་
སོགས་རྟ་ལམ་འོག་མ་ཡན་ལ་རྟ་བཞོན་ནས་འགྲོ་མི་ཆོག
དྲི་བ། པོ་ཏ་ལའི་ཞོལ་གྱི་བཀྲས་ཁང་སྐོར་ལ་ཆ་རྒྱུས་ཨེ་
ཡོད།
ལན། བཀྲས་ཁང་ནི་གུར་ཁང་བཀྲིས་ཁང་གསར་ཞེས་
ཐོག་བརྩེགས་གསུམ་ལྡན་གྱི་ཁང་བཟང་ཞིག་ཡོད་པ་དེ་ཡིན། དེའི་
ཐོག་བརྩེགས་ཉིས་ཐོག་དང་གསུམ་ཐོག་ལ་སྐུ་དྲག་སྒེར་པ་ཁག་གི་་་
སྡོད་གནས་དང་ཤོད་ལ་གཞུང་གི་དབུ་གུར་ཆེ་ཆུང་ཚོས་གཞི་མི་་
འདྲ་བ་སྣ་ཚོགས་མཆིས་པའི་མཛོད་ཁང་ཡིན། ལྷག་དོན་དེའི་ནང་
རྒྱལ་དབང་མཆོག་ཕྱོགས་ལ་ཕེབས་དུས་འབུབས་བྱེད་ཀྱི་དབུ་གུར་་
སྤུས་ལེགས་ཕྱིང་གུར་སོགས་ཡོད། དེ་བཞིན་རྒྱུན་མཁོའི་ཅ་དངོས་


ཕོན་ཆེན་མཆིས་པ་ཚང་མ་དེར་འཇོག་གིན་ཡོད།
དྲི་བ། པོ་ཏ་ལའི་ཞོལ་གྱི་རྡོ་རིང་ཕྱི་མའི་སྐོར་ལ་ཆ་རྒྱུས་
ཨེ་ཡོད།
ལན། སྟག་སྒྲ་ཀླུ་གོང་ནི་བཙན་པོ་ཁྲི་སྲོང་ལྡེ་བཙན་
སྐབས་ཀྱི་བློན་ཆེན་ཞིག་ཡིན། དུས་རབས་བརྒྱད་པར་ཐང་བོད་
བར་འཁྲུག་རྩོད་མང་བོ་བྱུང་། ཆུ་ཡོས(སྤྱི་ལོ763)ལོར་བློན་སྟག་སྒྲ་
ཀླུ་གོང་གིས་བོད་དམག་ཁྲང་ཨན་དུ་དྲངས། ཞོལ་གྱི་རྡོ་རིང་ཕྱི་མ་
ནི་སྐབས་དེའི་ལོ་རྒྱུས་ཞིབ་པར་བྲིས་ནས་སྟག་སྒྲ་ཀླུ་གོང་ལ་བསྟོད་་
བསྔགས་སུ་བཞེངས་པ་ཡིན། རྡོ་རིང་གི་ཡི་གེར་སྟག་སྒྲ་ཀླུ་གོང་གི་
ཡོན་ཏན་དང་མཛད་རྗེས་ལ་བསྟོད་བསྔགས་དང་། ཁྲི་སྲོང་ལྡེ་
བཙན་གྱིས་ས་ཞིང་དང་གཞིས་ཀ་སོགས་གནང་བར་མ་ཟད། ཁོའི་
བོན་རབས་ལ་དམིགས་བསལ་གྱི་དབང་ཆ་མང་བོ་གནང་བ་སོགས་
བཀོད་ཡོད་པས། བོད་ཆེན་པོའི་སྤྱི་ཚོགས་ཀྱི་སྒྲིག་གཞི་དང་ཐང་
བོད་འབྲེལ་བའི་ལོ་རྒྱུས་ཞིབ་འཇུག་བྱེད་པར་མེད་དུ་མི་རུང་བའི་་་
ལོ་རྒྱུས་ཀྱི་ཡིག་ཆ་གལ་ཆེན་ཞིག་ཡིན། རྡོ་རིང་དེ་ཕོ་བྲང་པོ་ཏ་ལའི་
མདུན་ཕྱོགས་ཀྱི་ཐང་ཆེན་དུ་བསླངས་ཤིང་། རྡོ་རིང་གི་རྒྱ་ཁྱོན་ལ་
སྨི་གྲུ་བཞི་མ22.25དང་། མཐོ་ཚད་ལ་སྨི1.92ཡོད་པའི་སྟེགས་བུ་


དང་དཀྱིལ་རྡོའི་བང་རིམ་སུམ་བརྩེགས་མཐོ་ཚད་ལ་སྨི1.32ཡོད་་་་་
པའི་སྟེང་དུ་ཡོད། རྡོ་རིང་གི་མཐོ་ཚད་ལ་སྨི་དང༌། རྡོ་རིང་གི་རྩེ་
མོ་ཆར་ཁེབས་དང་ཞབས་སྦོམ་སྟེང་ཕྲ་བའི་གཟུགས་ཡིན། ཤར་ལྷོ་
བྱང་ངོས་གསུམ་དུ་བོད་ཡིག་བྲིས་ཡོད། བྱང་དུ་ཡིག་ཕྲེངཿ68དང་།
ཤར་དུ16 ལྷོ་རུ74ཡོད། རྡོ་རིང་གི་ཡིག་འབྲུ་རེ་འགའ་བསུབས་
པ་ལས་གཏོར་བརླག་ཆེན་པོ་ཐེབས་མེད།
དྲི་བ། པོ་ཏ་ལའི་ཞོལ་གྱི་པར་ཁང་ནུབ་མའི་སྐོར་ལ་ཆ་
རྒྱུས་ཨེ་ཡོད།
ལན། ཞོལ་པར་ཁང་ནུབ་མ་ནི་སྤྱི་ལོ1921ལོར་འབྲི་གུང་
བཀའ་བརྒྱུད་པའི་བླ་ཆེན་སྒོ་འཇོག་སྤྲུལ་སྐུ་ངེས་དོན་བསྟན་འཛིན་
ཆོས་ཀྱི་དབང་བོས་མཐུན་རྐྱེན་བསྐྲུན་ཅིང་། རྒྱལ་དབང་སྐུ་ཕྲེང་
བཅུ་གསུམ་པ་ཐུབ་བསྟན་རྒྱ་མཚོས་བཀའ་མངགས་བཞིན
བཞེངས་པའི་པར་ཁང་ཐོག་བརྩེགས་གསུམ་ལྡན་རྔམ་བརྗིད་ཚེ་་་་་་
བའི་ཁང་བཟང་ཞིག་ཡིན། དེའི་ནང་དུ་དགའ་ལྡན་ཁྲི་ཐོག་དགུ་པ་
ཏྲེ་ཧོར་བྱམས་པ་ཆོས་གྲགས་ཀྱིས་བཞེངས་སྐྲུན་བྱས་པའི་རྒྱལ་བ་་་་
བྱམས་པའི་སྐུ་བརྙན་ཐོག་ཚད་གཉིས་ལྡན་དང་བཀའ་འགྱུར་པར་་
ཤིང་། དེ་མིན་གཟུངས་འདུས་དང་། བརྒྱད་སྟོང་པ། འབུམ། ཡུམ་


རྒྱས་འབྲིང་བསྡུས་གསུམ་ལ་སོགས་པའི་པར་ཤིང་དུ་མ་ཡོད། རྒྱལ་
དབང་སྐུ་ཕྲེང་བཅུ་གསུམ་པའི་སྐབས་སུ་པར་རྒྱག་མཁན་ལ་གླག་་་་་་་
ཡོན་བོད་དངུལ་སྲང་ལྔ་བཅུ་ཙམ་ལས་སྤྲོད་དགོས་ཀྱིན་མེད། དོ་
དམ་འགན་འཛིན་གཞུང་གིས་བྱེད་ཀྱང་། པར་འདེབས་མཁན་
ཚོས་ལས་ཞོར་ལ་སྒེར་དོན་མི་ཉུང་བ་ཞིག་སྒྲུབ་ཀྱིན་ཡོད་་ནི་་་་་་
ཕྱོགས་ཀྱི་དགོན་སྡེ་ཆེ་ཆུང་དང་རི་ཁྲོད་སོགས་ཀྱི་ཆོས་དཔེ་ཕོན་
ཆེན་ལ་པར་རྒྱག་ཁས་ལེན་བྱས་ནས་ཡོང་འབབ་འཚོལ་བཞིན་ཡོད་
ལ། ཁོ་ཚོ་སྒེར་ལ་ཡོང་འབབ་བྱུང་བ་ལས་གཞུང་ལ་ཁྲལ་ཏོག་ཙམ་
རྒྱག་དགོས།
དྲི་བ། པོ་ཏ་ལའི་ཞོལ་གྱི་པར་ཁང་ཤར་མའི་སྐོར་ལ་ཆ་
རྒྱུས་ཨེ་ཡོད།
ལན། ཞོལ་པར་ཁང་ཤར་མ་ནི་ཐོག་བརྩེགས་གཉིས་ཅན་
གྱི་ཁང་བཟང་ཞིག་སྟེ། ལོ་རྒྱུས་ཤིན་ཏུ་རིང་བའི་པར་ཁང་རྙིང་བ་
ཞིག་ཡིན། དེའི་ཤོད་དུ་གངས་ཅན་མཁས་པ་དུ་མས་དཀའ་བ་བརྒྱ་
ཕྲག་སྤྱད་ནས་ལྗགས་རྩོམ་མཛད་པའི་གསུང་འབུམ་གྱི་པར་ཤིང་་་
གྲངས་ལས་འདས་པ་བཞག་ཡོད། དེའི་སྟེང་དུ་རྩེ་དྲུང་དང་ཇོ་
ལགས་སོགས་སྡོད་སའི་ཤག་ཡོད།


དྲི་བ། པོ་ཏ་ལའི་ཞོལ་གྱི་མཚམས་ཁང་སྐོར་ལ་ཆ་རྒྱུས་
ཨེ་ཡོད།
ལན། པོ་ཏ་ལའི་ཞོལ་གྱི་མཚམས་ཁང་དེ་བླ་མ་རྒྱུད་པའི་
བསྙེན་མཚམས་བཞུགས་ཡུལ་ཡིན་ཞིང་། ཡང་དེར་བླ་མ་རྒྱུད་པའི་
དགེ་སློང་ཁག་གཅིག་གདན་འདྲེན་ཞུས་ནས་བསྐང་གསོ་གཏོང་
དང་ཞབས་བརྟན་སྒྲུབ་པའི་སྲོལ་ཡང་ཡོད།
དྲི་བ། པོ་ཏ་ལའི་ཞོལ་གྱི་གཞུང་སྒོ་རྙིང་བའི་སྐོར་ལ་ཆ་
རྒྱུས་ཨེ་ཡོད།
ལན། པོ་ཏ་ལའི་ཞོལ་གྱི་གཞུང་སྒོ་རྙིང་བའི་ནང་དབུས་
ནི་ནག་ཁུང་ཡིན། དུས་རྒྱུན་མི་རྟ་སོགས་འགྲུལ་བཞུད་བྱེད་དུས།
དེའི་གཡས་གཡོན་གཉིས་ཀྱི་ལམ་ཆུང་བརྒྱུད་ནས་འགྲོ་དགོས།
ཐོག་ས་གཉིས་པར་ཚོམས་ཆེན་ཞིག་ཡོད་པ་ནི་གཞུང་གི་ཞབས་་་་་་་
བརྟན་སྒྲུབ་ས་ཡིན་ཞིང་། བརྒྱ་ཁག་ཅེས་སེར་འབྲས་དང་རྒྱུད་གྲྭ་
སྟོད་སྨད་དྭགས་པོ་གྲྭ་ཚང་སོགས་ནས་དགེ་འདུན་བརྒྱ་བསྐོངས་་་་་
ནས་ཚེ་སྒྲུབ་ཀྱི་ཞབས་བརྟན་སྒྲུབ་ཀྱིན་ཡོད། དེའི་གཏོང་སྒོ་ཚང་མ་
རྩེ་ཕྱག་དང་བླ་ཕྱག་ནས་གཏོང་གིན་ཡོད་ལ། ཞབས་བརྟན་མང་ཆེ་
བ་དབྱར་དུས་སུ་སྒྲུབ་དགོས་ཤིང་། ནང་དོན་གཙོ་བོ་ནི་གཞུང་


ནས་ཐུགས་གཏན་ག་རེ་ཁེལ་པ་དེ་རང་རྐང་བཟུང་ནས་བྱེད་
དགོས། ཐོག་བརྩེགས་གསུམ་པའི་མཛོད་ཁང་ནང་དུ་ཞབས་བརྟན་
སྐབས་ཀྱི་གཏོང་སྒོ་འབྲུ་མར་ཇ་ཚྭ་སོགས་འཇོག་པ་ལས་དུས་རྒྱུན་་་
སྟོང་བར་བཞག་ཡོད། དེའི་ནུབ་ངོས་ལ་ལོ་གཅིག་དུས་བཞིར་ཁང་
གཉེར་གཅིག་གཏན་སྡོད་བྱེད། དེའི་ལས་འགན་གཙོ་བོ་ནི་ཁང་བ་
དེ་དག་ལ་ཆར་ཆུས་སྐྱོན་བཏང་བའང་རང་བྱུང་གི་ཆག་སྐྱོན་བྱུང་ཚེ།
ལམ་སེང་གཞུང་ཕྱོགས་ལ་སྙན་སེང་ཞུ་དགོས་པ་དང་། ནམ་རྒྱུན་
གད་པ་བཞིན་གད་ཕྱིས་གཙང་སྦྲའི་འགན་ཁུར་ནས་སྡོད་ཀྱིན་ཡོད།
དྲི་བ། སྤུ་རྒྱལ་བཙན་པོའི་གོང་དུ་མངའ་མཛད་ཀྱི་རིམ་
པ་གང་དག་ཅིག་བྱུང༌།
ལན། སྤུ་རྒྱལ་བཙན་པོའི་གོང་དུ་མངའ་མཛད་ཀྱི་རིམ་པ་
བྱུང་ཚུལ་ནི། 《བཀའ་ཐང་སྡེ་ལྔ》>ལས། དེ་དུས་བོད་ཁམས་མི་ལ་
རྗེ་མེད་པས། །རི་བྲན་བྲག་མཁར་ཀུན་ལ་རྫོང་ཡང་བཅས། །གོས་
དང་ཁ་ཟས་བཙན་མཁར་ནོར་བུ་བཅུག །རྒོལ་དུ་མི་ཐུབ་དམག་
གྲངས་ཉུང་བའི་དུས། །རང་ལ་དབང་མེད་ཚོགས་རྒྱབ་སྲབ་པའི་
དུས། །བོད་ཡུལ་གངས་རི་རྩེ་དགུའི་ལྗོངས་འདི་རུ། །སྤུ་རྒྱལ་གོང་
དུ་མངའ་མཛད་དྲུག་ཏུ་བྱུང་ཞེས་པ་དང་། 《ཆོས་འབྱུང་མཁས་


པའི་དགའ་སྟོན》ལས། བོད་ཁམས་ཡུལ་དུ་རུང་བར་གྱུར་ནས་
ཀྱང་། །དང་པོ་མི་མ་ཡིན་གྱི་ཡུལ་དུ་གྱུར། །གནོད་སྦྱིན་ལ་སོགས་
བཅུ་ཡིས་དབང་བྱས་སྐད་ཅེས་མངའ་མཛད་དྲུག་གམ་བཅུ་དང་།
རྒྱལ་ཕྲན་སིལ་མ་བཅུ་གཉིས། རྒྱལ་ཕྲན་སིལ་མ་བཞི་བཅུའི་དུས་
སྐབས་སོགས་བྱུང་
དྲི་བ། སྤུ་རྒྱལ་བཙན་པོའི་གདུང་རབས་ལས་ཆུ་ལ་ལྡེ་
བརྒྱད་ནི་གང་དག་ཡིན།
ལན། བོད་བཙན་པོའི་གདུང་རབས་བཅུ་དྲུག་པ་ནས་
ཉེར་གསུམ་བར་གྱི་རྒྱལ་པོ་བརྒྱད་ཀྱི་སྤྱི་མཚན་ལ་ཡོངས་གྲགས་སུ་་་
ཆུ་ལ་ལྡེ་བརྒྱད་ཅེས་འབོད། དེ་དག་གི་མཚན་སོ་སོར་འདྲེན་དུས་
རྒྱལ་པོ་གཅིག་གི་མཚན་ལ་ཡི་གེ་འབྲི་སྟངས་མི་འདྲ་བ་དུ་མ་བྱུང་་་་
བར་མ་ཟད། 《རྒྱལ་པོ་བཀའ་ཐང》»ལས། རྒྱལ་པོ་ཟ་ནམ་ལེགས་
ནས་ཐ་མ་སྟོང་རི་སྟོང་བཙན་བར་གྱི་རྒྱལ་པོ་བདུན་ལ་རྒྱལ་རབས་་
སིལ་མ་བདུན་ཞེས་བྲིས་པ་དང་། ཡང《རྒྱ་བོད་ཀྱི་ཆོས་འབྱུང་རྒྱས་
པ》ལས། རྒྱལ་ཟ་ནམ་ཟིན་ལྡེ་ནས་ཐ་མ་ལྡེ་རྒྱལ་པོའི་བར་གྱི་རྒྱལ་
རབས་བདུན་ལའང་ལྡེ་བདུན་ཞེས་བྲིས་འདུག དེ་ནི་བོད་ཀྱི་
རྒྱལ་རབས་དེབ་ཐེར་བྱིངས་དང་མི་མཚུངས་པ་ཞིག་སྟེ། བོད་ཀྱི་


རྒྱལ་རབས་དེབ་ཐེར་ཕལ་ཆེར་ན་ལྡེ་བརྒྱད་ཅེས་རྒྱལ་པོ་བརྒྱད་ཀྱི་་་
མཚན་རིམ་པ་བཞིན་འདྲེན་རྒྱུ་ཡོད་ཀྱང་། གོང་གི་རྒྱལ་རབས་ལོ་
རྒྱུས་གཉིས་ན་ལྡེ་བདུན་ལས་མེད་པས་རྒྱལ་པོ་གཅིག་གིས་ཉུང་
བར་སོང་། གང་ལྟར་རྒྱལ་པོ་དེ་དག་གི་མཚན་ལ་ཡི་གེ་འབྲི་ཚུལ་མི་
འདྲ་བ་འགའ་རེ་བྱུང་ཡང་། དེབ་ཐེར་དམར་སྔོན་སོགས་ཀྱི་བྲིས་
ཚུལ་ལྟར་བྱས་ན་ཅུང་འགྲིག ཆུ་ལ་ལྡེ་བརྒྱད་ཀྱི་དང་པོ་ཟ་ནམ་
ཟིན་ལྡེ་ནི་ཡབ་ཨི་ཤོ་ལེགས་དང་ཡུམ་རྨུ་ལྕམ་སྨད་ལེགས་གཉིས་ཀྱི་་
སྲས་སུ་འཁྲུངས་ཤིང་། སྐུ་བོན་གཡུང་དྲུང་རྒྱལ་པོས་བྱས། མཚོ་
སྨན་ཁྲི་དཀར་ཁབ་ཏུ་བཞེས། གཉིས་པ་ལྡེ་འཕྲུལ་ནམ་གཞུང་
བཙན་ནི་ཡབ་ཟ་ནམ་ཟིན་ལྡེ་དང་ཡུམ་མཚོ་སྨན་ཁྲི་དཀར་གཉིས་་་
ཀྱི་སྲས་སུ་འཁྲུངས་ཤིང་། སྐུ་བོན་མཚོ་མི་ཀུན་སྣང་གིས་བྱས། སེ་
སྙན་མང་མ་ཁབ་ཏུ་བཞེས། གསུམ་པ་སེ་སྣོལ་ནམ་ལྡེ་ནི་ཡབ་ལྡེ་
འཕྲུལ་ནམ་གཞུང་བཙན་དང་ཡུམ་སེ་སྙན་མང་མ་གཉིས་ཀྱི་སྲས་་་་
སུ་འཁྲུངས་ཤིང་། སྐུ་བོན་ཨ་སོ་གཙུག་ཕུད་ཀྱིས་བྱས། ཀླུ་མོ་མེར་
མོ་ཁབ་ཏུ་བཞེས། བཞི་པ་སེ་སྣོལ་པོ་ལྡེ་ནི་ཡབ་སེ་སྣོལ་ནམ་ལྡེ་དང་
ཡུམ་ཀླུ་མོ་མེར་མོ་གཉིས་ཀྱི་སྲས་སུ་འཁྲུངས་ཤིང་། སྐུ་བོན་དོན་
རྟོགས་རྒྱལ་པོས་བྱས། འོ་བཟའ་དེ་མོ་མཚོ་ཁབ་ཏུ་བཞེས། ལྔ་པ་


ལྡེ་སྣོལ་ནམ་ནི་ཡབ་སེ་སྣོལ་པོ་ལྡེ་དང་ཡུམ་འོ་བཟའ་དེ་མོ་མཚོ་
གཉིས་ཀྱི་སྲས་སུ་འཁྲུངས་ཤིང་། སྐུ་བོན་ཞང་ཞང་ཨ་ལ་དན་ཅིས་
བྱས། ཁྲི་སྨན་རྗེ་མ་ཁབ་ཏུ་བཞེས། དྲུག་པ་ལྡེ་སྣོལ་པོ་ནི་ཡབ་ལྡེ་
སྣོལ་ནམ་དང་ཡུམ་ཁྲི་སྨན་རྗེ་མ་གཉིས་ཀྱི་སྲས་སུ་འཁྲུངས་ཤིང་།
སྐུ་བོན་ར་མ་ཧ་རིས་བྱས། ས་བཙུན་སྙན་རྗེ་མ་ཁབ་ཏུ་བཞེས།
བདུན་པ་ལྡེ་རྒྱལ་པོ་ནི་ཡབ་ལྡེ་སྣོལ་པོ་དང་ཡུམ་ས་བཙུན་སྙན་རྗེ་་་་
མ་གཉིས་ཀྱི་སྲས་སུ་འཁྲུངས་ཤིང་། སྐུ་བོན་ར་ས་ཧ་ཏིས་བྱས།
སྨན་བཙུན་ལུང་གོང་ཁབ་ཏུ་བཞེས། བརྒྱད་པ་ལྡེ་སྤྲིན་བཙན་ནི་
ཡབ་ལྡེ་རྒྱལ་པོ་དང་ཡུམ་སྨན་བཙུན་ལུང་གོང་གཉིས་ཀྱི་སྲས་སུ་་་་་་
འཁྲུངས་ཤིང་། སྐུ་བོན་ཞང་ཞུང་མུ་ལ་མ་ཧོས་བྱས། གཉན་བཙན་
མང་མོ་རྗེ་ཁབ་ཏུ་བཞེས། དེ་ལྟར་བོད་བཙན་པོའི་གདུང་རབས་
བཅུ་དྲུག་ནས་ཉེར་གསུམ་བར་གྱི་རྒྱལ་པོ་བརྒྱད་ཀྱི་སྐུ་རིང་ལ།
རྒྱལ་པོ་དང་བཙུན་མོ། སྐུ་བོན་སོགས་ཀྱི་མིང་ཙམ་ལས་རྒྱལ་བློན་
དག་གི་མཛད་རྗེས་ལ་བརྟེན་ནས་སྤྱི་ཚོགས་ཀྱི་འཕོ་འགྱུར་དང་་་
ཆབ་སྲིད་ཀྱི་འགྱུར་ལྡོག་སོགས་གསལ་བོ་མ་མཐོང་ཡང་། དེ་དག་
གི་སྐུ་རིང་དུ་རྒྱལ་པོ་འདས་རྗེས་སུ་བང་སོ་འདེབས་ཚུལ་ལ་འགྱུར་་
ལྡོག་བྱུང་སྟེ། སྔར་གྱི་རྒྱལ་པོའི་སྤུར་ས་ལ་སྦས་པའི་སྲོལ་དེ་བསྒྱུར་


ནས་ཆུ་ལ་སྐྱུར་བའི་སྲོལ་བྱུང་བ་དང༌། རྒྱལ་པོ་དག་གི་མཚན་ཟུར་
ལས་ལྡེ་ཞེས་པ་རེ་ཡོད་པས། སྤྱི་མཚན་དུ་ཆུ་ལ་ལྡེ་བརྒྱད་ཅེས་མིང་
དུ་གྲགས་སོ། །
དྲི་བ། སྤུ་རྒྱལ་བཙན་པོའི་གདུང་རབས་ལས་གནམ་གྱི་
ཁྲི་བདུན་ནི་གང་དག་ཡིན།
ལན། སྤུ་རྒྱལ་བཙན་པོའི་གདུང་རབས་ལས་གནམ་གྱི་ཁྲི་
བདུན་ནི་གཉའ་ཁྲི་བཙན་པོ་དང་། མུ་ཁྲི་བཙན་པོ། དིང་ཁྲི་
བཙན་པོ། སོ་ཁྲི་བཙན་པོ། མེར་ཁྲི་བཙན་པོ། གདགས་ཁྲི་བཙན་
པོ། སྲིབ་ཁྲི་བཙན་པོ་བཅས་ཡིན།
དྲི་བ། སྤུ་རྒྱལ་བཙན་པོའི་གདུང་རབས་ལས་ཚི
བཙན་ལྔ་ནི་གང་དག་ཡིན།
ལན། སྤུ་རྒྱལ་བཙན་པོའི་གདུང་རབས་ལས་ཚིགས་ལ་
བཙན་ལྔ་ནི། བོད་རྒྱལ་ཉེར་བཞི་པ་རྒྱལ་ཏོ་རེ་ལོང་བཙན་དང་།
ཉེར་ལྔ་པ་ཁྲི་བཙན་ནམ། ཉེར་དྲུག་པ་ཁྲི་སྒྲ་དཔུང་བཙན། ཉེར་
བདུན་པ་ཁྲི་ཐོག་རྗེ་བཙན། ཉེར་བརྒྱད་པ་ལྷ་ཐོ་ཐོ་རི་གཉན་
བཙན་བཅས་ཡིན། བཙན་པོ་འདི་རྣམས་ལ་འོག་གི་བཙན་ལྔ་ཞེས་
ཀྱང་འབོད།


དྲི་བ། སྤུ་རྒྱལ་བཙན་པོའི་གདུང་རབས་ལས་འོག་གི་
བཙན་བཞི་ནི་གང་དག་ཡིན།
ལན། སྤུ་རྒྱལ་བཙན་པོའི་གདུང་རབས་ལས་འོག་གི་
བཙན་བཞི་ནི། དང་པོ། ཁྲི་གཉན་གཟུང་བཙན། ཡབ་རྒྱལ་པོ་ལྷ་
ཐོ་ཐོ་རི་གཉན་བཙན་དང་ཡུམ་རྣོ་བཟའ་མང་དགའ་གཉིས་ཀྱི་་་་་་
སྲས་སུ་འཁྲུངས། སྐུ་གཤེགས་པའི་དུས་སུ་བང་སོ་དོན་མཁར་
མདའ་རུ་བརྩིགས་ཤིང་། དེ་ཡང་ཕུལ་བརྡལ་པ་འདྲ་བ་ཞིག་ཡོད་
དོ། གཉིས་པ། འབྲོང་གཉན་ལྡེའུ། ཡབ་ཁྲི་གཉན་གཟུང་བཙན་
དང་ཡུམ་འབྲོ་བཟའ་མོ་དུང་ཡང་གཞེར་གཉིས་ཀྱི་སྲས་སུ་འཁྲུངས།
རྒྱལ་པོས་སྦལ་རོ་མཐོང་ནས་རྣམ་རྟོག་སྐྱེས་ཤིང་། སྐུ་བསྙུངས་ནས་
མཛེ་ནད་བྱུང་། རྗེས་སུ་གསོན་དུར་ལ་བཞུགས་ཏེ། བང་སོ་ནི་
ཞང་མདར་བརྩིགས་ཤིང་། བང་སོའི་མིང་ལ་གསོན་ཆས་ཟླུམ་པོར་
གྲགས། གསུམ་པ། སྟག་རི་གཉན་གཟིགས། ཡབ་འབྲོང་གཉན་
ལྡེའུ་དང་ཡུམ་མཆིམས་བཟའ་ཀླུ་རྒྱལ་གཉིས་ཀྱི་སྲས་སུ་འཁྲུངས།
དགུང་ལོ་བཞི་བཅུ་ལོན་ནས་སྐུ་འདས། བང་སོ་དོན་མཁར་མདའ་
རུ་བརྩིགས་ཤིང་། ཁྲི་གཉན་གཟུང་བཙན་གྱི་གཡོན་དུ་ཡོད་ལ། དེ་
ཡང་ཕུལ་མེད་ས་ཕུང་བརྡལ་པ་འདྲ་ཟེར། བཞི་པ། གནམ་རི་སྲོང་


བཙན། ཡབ་སྟག་རི་གཉན་གཟིགས་དང་ཡུམ་སྟོང་བཙུན་འབྲོ་
དཀར་གཉིས་ཀྱི་སྲས་སུ་སྤྱི་ལོ592ལོར་སྐུ་འཁྲུངས། བང་སོ་ནི་དོན་
མཁར་མདའ་རུ་ཁྲི་གཉན་གཟུང་བཙན་གྱི་གཡས་སུ་བརྩིགས་ཤིང་།
ཕུལ་ཆེ་བརྩིགས་པ་སོག་ཀར་ཡོད་ལ། མིང་ལའང་གུང་རི་སོག་ཀ་
ཞེས་སུ་སྐད།
དྲི་བ། སྤུ་རྒྱལ་བཙན་པོའི་གདུང་རབས་ལས་ཤིན་ཏུ་
སྐྱིད་པའི་གདུང་རབས་ལྔ་ནི་གང་དག་ཡིན།
ལན། སྤུ་རྒྱལ་བཙན་པོ་ལས་ཤིན་ཏུ་སྐྱིད་པའི་གདུང་རབས་
ལྔ་ནི་བཙན་པོ་ཁྲི་ལྡེ་གཙུག་བརྟན་དང༌། ཁྲི་སྲོང་ལྡེ་བཙན། མུ་ནེ་
བཙན་པོ། ཁྲི་ལྡེ་སྲོང་བཙན་སད་ན་ལེགས་མཇིང་ཡོན། ཁྲི་གཙུག་ལྡེ་
བཙན་རལ་བ་ཅན་བཅས་ཡིན་ལ། བོད་ཀྱི་ལོ་རྒྱུས་ལས་བཙན་པོ་འདི་
རྣམས་ལ་ཤིན་ཏུ་སྐྱིད་པའི་གདུང་རབས་ལྔ་ཞེས་འབོད།
དྲི་བ། སྤུ་རྒྱལ་བཙན་པོའི་གདུང་རབས་ལས་སའི་ལེགས་
དྲུག་ནི་གང་དག་ཡིན།
ལན། སྤུ་རྒྱལ་བཙན་པོའི་གདུང་རབས་ལས་སའི་ལེགས་
དྲུག་ནི། བོད་རྒྱལ་བཅུ་པ་ཨེ་ཤོ་ལེགས་དང༌། བཅུ་གཅིག་པ་དེ་ཤོ་
ལེགས། བཅུ་གཉིས་པ་ཐི་ཤོ་ལེགས། བཅུ་གསུམ་པ་གུང་རུ་ལེགས།


བཅུ་བཞི་པ་འབྲོང་ཞེར་ལེགས། བཅོ་ལྔ་པ་ཨི་ཤོ་ལེགས་བཅས་སོ། །
དྲི་བ། སྤུ་རྒྱལ་བཙན་པོའི་གདུང་རབས་ལས་སའི་ལེགས་
དྲུག་རིང་ལ་བརྩིགས་པའི་འཆིང་ང་རྩེ་དྲུག་ནི་གང་དག་ཡིན།
ལན། སྤུ་རྒྱལ་བཙན་པོའི་གདུང་རབས་ལས་སའི་ལེགས་
དྲུག་སྐབས་སུ་བརྩིགས་པའི་འཆིང་ང་རྩེ་དྲུག་ནི་སྟག་རྩེ་དང་།
རྒོད་རྩེ། ཡང་རྩེ། ཁྲི་རྩེ། རྩེ་མ་ཁྱུང་རྒྱལ། ཁྲི་བརྩིགས་འབུམ་
གདུགས་བཅས་སོ། །
དྲི་བ། སྤུ་རྒྱལ་བཙན་པོའི་གདུང་རབས་ལས་སའི་ལེགས་
དྲུག་རིང་ལ་རིག་པའི་གནས་ལྔ་དར་ཚུལ་ཇི་ལྟར་ཡིན།
ལན། བོན་གྱི་ལོ་རྒྱུས《ལུང་གི་སྙིང་བོ》ལྟར་ན། ས་ལ་
ལེགས་དྲུག་གི་རིང་ལ། བོན་གྱི་རྒྱུད་གཞུང་དུ་མ་དང༌། རིག་པའི་
གནས་ལྔ་དར་ཞིང་། རིག་པའི་གནས་ལྔ་ནི་ནད་ཀྱིས་གདུང་བ་
སྨན་གྱིས་གསོ། །གདོན་གྱིས་གཙེས་པ་སྔགས་ཀྱིས་བཅོམ། །རྒས་
རྒུད་འཆི་འཕོ་རྩིས་ཀྱིས་བཏུལ། །ཕས་ཀྱིས་རྒོལ་བ་སྒྲས་ཚར་གཅོད་
ཅེས་པར་གཞིགས་ན། སྐབས་དེར་ཤེས་རིག་འཕེལ་རྒྱས་ཆེས་ཆེར་
ཕྱིན་པར་མངོན།


དྲི་བ། སྤུ་རྒྱལ་བཙན་པོ་རིམ་བྱོན་གྱི་མཚན་ལ་ཅི་ཟེར།
ལན། སྤུ་རྒྱལ་ཐོག་མ་གཉའ་ཁྲི་བཙན་པོ་དང་། གཉིས་པ་
མུ་ཁྲི་བཙན་པོ། གསུམ་པ་དིང་ཁྲི་བཙན་པོ། བཞི་པ་སོ་ཁྲི་བཙན་པོ།
ལྔ་པ་མེར་ཁྲི་བཙན་པོ། དྲུག་པ་གདགས་ཁྲི་བཙན་པོ། བདུན་པ་
སྲིབ་ཁྲི་བཙན་པོ། བརྒྱད་པ་གྲི་གུམ་བཙན་པོ། དགུ་པ་བྱ་ཁྲི་བཙན་
པོའམ་པུ་དེ་གུང་རྒྱལ། བཅུ་པ་ཨེ་ཤོ་ལེགས། བཅུ་གཅིག་པ་དེ་ཤོ་
ལེགས། བཅུ་གཉིས་པ་ཐི་ཤོ་ལེགས། བཅུ་གསུམ་པ་གུང་རུ་ལེགས།
བཅུ་བཞི་པ་འབྲོང་ཞེར་ལེགས། བཅོ་ལྔ་པ་ཨི་ཤོ་ལེགས། བཅུ་དྲུག་
པ་ཟ་ནམ་ཟིན་ལྡེ། བཅུ་བདུན་པ་ལྡེ་འཕྲུལ་ནམ་གཞུང་བཙན།
བཅོ་བརྒྱད་པ་སེ་སྣོལ་ནམ་ལྡེ། བཅུ་དགུ་པ་སེ་སྣོལ་པོ་ལྡེ། ཉི་ཤུ་པ་
ལྡེ་སྣོལ་ནམ། ཉེར་གཅིག་པ་ལྡེ་སྣོལ་པོ། ཉེར་གཉིས་པ་ལྡེ་རྒྱལ་པོ།
ཉེར་གསུམ་པ་ལྡེ་སྤྲིན་བཙན། ཉེར་བཞི་པ་རྒྱལ་ཏོ་རི་ལུང་བཙན།
ཉེར་ལྔ་པ་ཁྲི་བཙན་ནམ། ཉེར་དྲུག་པ་ཁྲི་སྒྲ་དཔུང་བཙན། ཉེར་
བདུན་པ་ཁྲི་ཐོག་རྗེ་བཙན། ཉེར་བརྒྱད་པ་ལྷ་ཐོ་ཐོ་རི་གཉན་བཙན།
ཉེར་དགུ་པ་ཁྲི་གཉན་གཟུང་བཙན། སུམ་ཅུ་པ་འབྲོང་གཉན་ལྡེའུ།
སོ་གཅིག་པ་སྟག་རི་གཉན་གཟིགས། སོ་གཉིས་པ་གནམ་རི་སྲོང་
བཙན། སོ་གསུམ་པ་ཁྲི་སྲོང་བཙན་ནམ་སྲོང་བཙན་སྒམ་པོ། སོ་


བཞི་པ་གུང་རི་གུང་བཙན། སོ་ལྔ་པ་མང་སྲོང་མང་བཙན། སོ་དྲུག་
པ་འདུས་སྲོང་མང་བོ་རྗེ། སོ་བདུན་པ་ཁྲི་ལྡེ་གཙུག་བརྟན་ནམ་མེས་
ཨག་ཚོམ། སོ་བརྒྱད་པ་ཁྲི་སྲོང་ལྡེ་བཙན། སོ་དགུ་པ་མུ་ནེ་བཙན་པོ།
བཞི་བཅུ་པ་ཁྲི་ལྡེ་སྲོང་བཙན་སད་ན་ལེགས་མཇིང་ཡོན། ཞེ་གཅིག་
པ་ཁྲི་གཙུག་ལྡེ་བཙན་ནམ་ཁྲི་རལ་བ་ཅན། ཞེ་གཉིས་པ་ཁྲི་དར་མ་
འུ་དུམ་བཙན་ནམ་གླང་དར་མ་ཟེར།
དྲི་བ། ཕ་དམ་པ་སངས་རྒྱས་དང་ཀཱ་མ་ལ་ཤཱི་ལ་གཉིས་
མི་གཅིག་ཡིན་ནམ།
ལན། ཀཱ་མ་ལ་ཤཱི་ལ་ནི་དུས་རབས་བརྒྱད་པའི་དཀྱིལ་ཙམ་
ལ་རྒྱ་གར་ཤར་ཕྱོགས་སུ་སྐུ་འཁྲུངས། སློབ་དཔོན་ཞི་བ་འཚོའི་རྗེས་
སུ་འབྲངས་ནས་དབུ་མ་རང་རྒྱུད་པའི་ལྟ་སྒོམ་སྤེལ། བོད་རྒྱལ་ཁྲི་
སྲོང་ལྡེ་བཙན་གྱིས་བོད་དུ་གདན་དྲངས། ཕ་དམ་པ་སངས་རྒྱས་ནི་
དུས་རབས་བཅུ་གཅིག་པའི་དུས་དཀྱིལ་ཙམ་ལ་རྒྱ་གར་ལྷོ་ཕྱོགས་་་་་་
ཁྲོན་གླིང་དུ་སྐུ་འཁྲུངས། སློབ་དཔོན་གསེར་གླིང་པ་དང་མེ་ཏྲི་པ་
སོགས་བླ་མར་བསྟེན་ཅིང་། ཡུམ་ཤེར་ཕྱིན་གྱི་རྗེས་སུ་འབྲངས་ནས་
དབུ་མ་ཐལ་འགྱུར་བའི་ལྟ་སྒོམ་སྤེལ། རབ་བྱུང་གཉིས་པའི་ལྕགས་
ལུག(སྤྱི་ལོ1091)ལོར་ཐེངས་དང་པོར་བོད་དུ་ཕེབས་ཤིང༌། སྔ་ཕྱིར་


ཐེངས་ལྔ་ཙམ་ལ་བོད་དུ་ཕེབས་མྱོང་བར་གྲགས།
དྲི་བ། ཕོ་བྲང་ལྡན་དཀར་གྱི་ལོ་རྒྱུས་ཐུང་ངུ་ཞིག་ཤེས་
སམ།
ལན། ཕོ་བྲང་ལྡན་དཀར་ནི་བོད་རང་སྐྱོང་ལྗོངས་ལྷོ་ཁ་
ས་ཁུལ་སྣེ་གདོང་རྫོང་ཁོངས་འོན་ཆུས་ལྡན་དཀར(ལྡན་མཁར)
སྨད་ཟེར་བའི་ས་ཆ་དེར་ཡོད། ཕོ་བྲང་འདིར་གནའ་དུས་གསུང་
རབ་མང་བོ་བཞུགས་ཤིང་། བཙན་པོ་ཁྲི་སྲོང་ལྡེ་བཙན་གྱི་སྐུ་དུས་
སུ་ཕོ་བྲང་འདིའི་གཙུག་ལག་ཁང་དུ་བཞུགས་པའི་གསུང་རབ་ཀྱི་་་་
དཀར་ཆག་ཅིག་ལོ་ཙཱ་བ་བནྡེ་དཔལ་བརྩེགས་སོགས་ལོ་ཙཱབ་་་་་་་་
རྣམས་ཀྱིས་མཛད་པ་ལ《དཀར་ཆག་ལྡན་དཀར་མ》ཞེས་འབོད་་་་
པ་ཐོག་མར་བྱུང་ཚུལ《བུ་སྟོན་ཆོས་འབྱུང》>གི་བཙན་པོ་ཁྲི་སྲོང་ལྡེ་
བཙན་གྱི་ལོ་རྒྱུས་ཐད་གསལ་བོར་བཀོད་ཡོད་མོད། འོན་ཀྱང་།
《སྡེ་དགེ་བསྟན་འགྱུར་དཀར་ཆག》ནང་བཙན་པོ་ཁྲི་ལྡེ་སྲོང་
བཙན་གྱི་དུས་སུ་བྱུང་ཞེས་གསལ་ལ། ལྷན་དཀར་ཞེས་བྲིས་འདུག
དྲི་བ། ཕོ་བྲང་འཕང་ཐང་ནི་བཙན་པོ་སུའི་སྐུ་རིང་ལ་
བཞེངས་པ་ཡིན།
ལན། ཕོ་བྲང་འཕང་ཐང་ནི་བཙན་པོ་ཁྲི་ལྡེ་གཙུག་བརྟན་


གྱི་སྐུ་དུས་སུ་གསར་དུ་བརྩིགས་པའི་ཕོ་བྲང་ཞིག་ཡིན་ཡང་།
བཙན་པོ་ཁྲི་སྲོང་ལྡེ་བཙན་གྱིས་བསམ་ཡས་གཙུག་ལག་ཁང་མ་
བརྩིགས་གོང་དུ་ཆུ་ལོག་བྱུང་སྟེ་ཆུས་ཁྱེར་ཅེས་གྲགས། «དཀར་
ཆག་འཕང་ཐང་མ 》ནི་ཕོ་བྲང་འདིའི་ནང་དུ་བཞུགས་པའི་བཀའ་་
བསྟན་འགྱུར་རིགས་དཀར་ཆག་ཏུ་བཀོད་པ་ཞིག་ཡིན། དེ་ནི་
བཙན་པོའི་རྒྱལ་རབས་ཀྱི་སྐབས་བཀོད་པའི་དཀར་ཆག་གསུམ་
ལས་ཐ་མ་དེ་ཡིན་པར་གསུངས་པས། ཕོ་བྲང་འདི་རྗེས་སུ་སླར་
ཡང་ཉམས་གསོ་བྱས་པ་དང་། བཙན་པོ་ཁྲི་ལྡེ་སྲོང་བཙན་གྱི་
སྐབས་ཕོ་བྲང་འདིར་བཞུགས་པའི་བཀའ་བསྟན་འགྱུར་རྣས་་་་་་
དཀར་ཆག་ཏུ་བཀོད་པ་ཡིན་འདུག
དྲི་བ། ཕོ་བྲང་བྱམས་པ་མི་འགྱུར་གླིང་ལ་ཆ་རྒྱུས་ཨེ་ཡོད།
ལན། ཕོ་བྲང་བྱམས་པ་མི་འགྱུར་གླིང་ནི་རྒྱ་མ་ཁྲི་སྒང་དུ་
ཡོད་པའི་བཙན་པོའི་ཕོ་བྲང་གི་མིང་ཡིན། དེ་ནི་བོད་རྒྱལ་སྲོང་
བཙན་སྒམ་པོ་འཁྲུངས་སའི་འཁྲུངས་ཁང་ཡིན་པ་དང་། ཕྱིས་སུ་
གནས་དེར་ལྷ་ཁང་གསར་བཞེངས་མཛད་ཅིང༌། དེའི་ནང་སྲོང་
བཙན་སྒམ་པོའི་འདྲ་སྐུ་དབུ་ཞྭ་ལ་ཐོད་ནག་པོ་བཅིངས་པ་ཞིག་་་
འདུག སྔར་བོད་ས་གནས་སྲིད་གཞུང་གིས་ལྷ་ཁང་དེར་དཀོན་


གཉེར་རྒྱུན་འཛུགས་ཡོད་པ་རྗེས་སུ་རྒྱུད་སྟོད་གྲྭ་ཚང་ནས་ལོ་ལྟར་་་
གྲྭ་པ་གཉིས་རེ་ཕེབས་སྲོལ་འདུག ཉེ་འདབས་སུ་སྲོང་བཙན་སྐུ་
གཞོན་ནུའི་སྐབས་ཆབ་བཞེས་གནང་བའི་རྫིང་བུ་དང༌། ངལ་གསོ་
གནང་སའི་ས་སྟེགས་སོགས་མཇལ་རྒྱུ་ཡོད་ཅེས་ས་གནས་དེའི་རྒན་
རབས་རྣམས་ལ་གསུང་རྒྱུ་འདུག་པས། དེ་ནི་ལོ་རྒྱུས་ཡིག་ཆའི་ནང་
ངེས་པར་དུ་འགོད་དགོས་པ་དང་། སྲུང་སྐྱོབ་གང་ལེགས་བྱེད་
དགོས་པའི་གནའ་ཤུལ་གྲགས་ཅན་ཞིག་ཡིན།
དྲི་བ། ཕག་གྲུའི་སྲིད་རབས་རིམ་བྱོན་གྱི་མཚན་དང་ཁྲིར་
བཞུགས་པའི་ལོ་ནམ་ཡིན་ཤེས་སམ།
ལན། ཕག་མོ་གྲུ་པའི་སྲིད་དབང་གི་གནས་གཞི་ནི་སྣེ་
གདོང་རྩེར་ཡོད། དེ་ཉིད་ཀྱི་སྲིད་རབས་དང་པོ་ནི་ཏཱ་སི་ཏུ་བྱང་
ཆུབ་རྒྱལ་མཚན་ཡིན་ལ། ཁོང་ཁྲིར་བཞུགས་པའི་དུས་ནི་སྤྱི་ལོ1354
ལོའི་བར་ཡིན། གཉིས་པ་ཤཱཀྱ་རྒྱལ་མཚན་ཡིན་ལ། ཁོང་ནས137]
ཁྲིར་བཞུགས་པའི་དུས་ནི་སྤྱི་ལོ1372ནས1384ལོའི་བར་ཡིན། གསུམ་
པ་གྲགས་པ་བྱང་ཆུབ་ཡིན་ལ། ཁོང་ཁྲིར་བཞུགས་པའི་དུས་ནི་སྤྱི་
ལོ1385ནས1390ལོའི་བར་ཡིན། བཞི་པ་བསོད་ནམས་གྲགས་པ་ཡིན་
ལ། ཁོང་ཁྲིར་བཞུགས་པའི་དུས་ནི1391ནས1408ལོའི་བར་ཡིན། ལྔ་


པ་གྲགས་པ་རྒྱལ་མཚན་ཡིན་ལ། ཁོང་ཁྲིར་བཞུགས་པའི་དུས་ནི་སྤྱི་
ལོ1409ནས1434ལོའི་བར་ཡིན། དྲུག་པ་སངས་རྒྱས་རྒྱལ་མཚན་ཡིན་
ལ། ཁོང་ཁྲིར་བཞུགས་པའི་དུས་ནི་སྤྱི་ལོ1435ནས1439ལོའི་བར་
ཡིན། བདུན་པ་གྲགས་པ་འབྱུང་གནས་ཡིན་ལ། ཁོང་ཁྲིར་བཞུགས་
པའི་དུས་ནི་སྤྱི་ལོ1440ནས1468ལོའི་བར་ཡིན། བརྒྱད་པ་ཀུན་
དགའ་ལེགས་པ་ཡིན་ལ། ཁོང་ཁྲིར་བཞུགས་པའི་དུས་ནི་སྤྱི་ལོ1469
ནས1473ལོའི་བར་ཡིན། དགུ་པ་རིན་ཆེན་རྡོ་རྗེ་ཡིན་ལ། ཁོང་ཁྲིར་
བཞུགས་པའི་དུས་ནི་སྤྱི་ལོ1474ནས1513ལོའི་བར་ཡིན། བཅུ་པ་
སྤྱན་སྔ་ངག་གི་དབང་བོ་ཡིན་ལ། ཁོང་ཁྲིར་བཞུགས་པའི་དུས་ནི་སྤྱི་
ལོ1514ནས1564ལོའི་བར་ཡིན། བཅུ་གཅིག་པ་ངག་དབང་བཀྲ་ཤིས་
གྲགས་པ་ཡིན་ལ། ཁོང་ཁྲིར་བཞུགས་པའི་དུས་ནི་སྤྱི་ལོ1565ནས
1578ལོའི་བར་ཡིན། བཅུ་གཉིས་པ་ངག་དབང་གྲགས་པ་ཡིན་ལ།
ཁོང་ཁྲིར་བཞུགས་པའི་དུས་ནི་སྤྱི་ལོ1579ནས1617ལོའི་བར་ཡིན།
ཕག་མོ་གྲུ་པའི་སྲིད་དབང་སྤྱི་ལོ1354ལོ་ནས་མགོ་བཟུང་ཞིང་།
ལོ1618ལོར་མཇུག་རྫོགས། སྲིད་རབས་བཅུ་གཉིས་ཀྱིས་ལོ་གྲངས264
རིང་ལ་ཆོས་སྲིད་གཉིས་ཀྱི་བདག་དབང་མཛད།


དྲི་བ། ཕྱི་དར་བསྟན་པའི་མེ་རོ་གསོ་མཁན་སུ་ཡིན་ཤེས་
སམ།
ལན། ཕྱི་དར་བསྟན་པའི་མེ་རོ་གསོ་མཁན་སུ་ཡིན་ཐད་
ལ། བུ་སྟོན་གྱི་ལུགས་ལྟར་ན། སྨད་མདོ་ཁམས་ཀྱི་ཡུལ་ནས་བླ་
ཆེན་དགོངས་པ་རབ་གསལ་གྱིས་གསོས་པ་དང༌། འབྲོམ་སྟོན་པའི་
ལུགས་ལྟར་ན། བླ་ཆེན་དགོངས་པ་རབ་གསལ་གྱིས་ཀླུ་མེས་སོགས་
དབུས་གཙང་གི་མི་བཅུ་ལ་བསྙེན་རྫོགས་ཀྱི་སྡོམ་པ་ཕོག་ནས་ཕྱིར་་་
དབུས་གཙང་དུ་ལོག་རྗེས་བསྟན་པ་ཕྱི་དར་གྱི་མགོ་ཚུགས་ཞེས་་་་་་་
པའི་བཞེད་པ་མི་མཐུན་པ་གཉིས་མཆིས།
དྲི་བ། བང་སོ་གྲུ་བཞི་རྩིག་པའི་སྲོལ་ཐོག་མ་བཙན་པོ་
སུའི་སྐུ་རིང་ལ་བྱུང༌།
ལན། 《ཆོས་འབྱུང་མཁས་པའི་དགའ་སྟོན》ལས། དེའི་
སྲས་རྒྱལ་པོ་གནམ་རི་སྲོང་བཙན་ཡིན། །ཡུམ་སྟོང་བཙུན་འབྲོ་
དཀར་ལས་འཁྲུངས། །བང་སོ་གྲུ་བཞིར་བརྩིགས་པ་དེ་ནས་བྱུང་། །
གྲལ་ནི་ཁྲི་གཟུང་བང་སོའི་གཡས་ན་ཡོད། །ཕུལ་ཆེ་དབྱིབས་ནི་གྲུ་
བཞི་སོག་ཀ་རིས། །མིང་དུ་གུང་རི་སོག་ཀར་བཏགས་སོ་སྐད་ཅེས་
གསུངས་པ་ལས། བང་སོ་གྲུ་བཞི་རྩིག་པའི་སྲོལ་ཐོག་མ་གནམ་རི་


སྲོང་བཙན་གྱི་དུས་སུ་བྱུང་བ་ཤེས་ཐུབ།
དྲི་བ། བོད་ཀྱི་རྒྱལ་མོ་ཐོག་མ་ནི་སུ་ཡིན།
ལན། བོད་ཀྱི་རྒྱལ་མོ་ཐོག་མ་ནི་འབྲོ་བཟའ་ཁྲི་མ་ལོད་
ཡིན། སྤྱི་ལོ703ལོར་འདུས་སྲོང་མང་བོ་རྗེ་སྐུ་གཤེགས་དུས། དེའི་
སྲས་ཁྲི་ལྡེ་གཙུག་བརྟན་སྐུ་ན་ཕྲ་བས། ཕྱི་ནང་གི་ཆབ་སྲིད་ཐུགས་
འགན་འབྲོ་བཟའ་ཁྲི་མ་ལོད་ཀྱིས་བཞེས། དུས་དེར་བློན་འབངས་
ཁག་གཅིག་གིས་ངོ་ལོག་བྱས་པར་དྲག་གནོན་བྱས་པ་དང་། ཁུ་
མང་བོ་རྗེ་ལྷ་ཟུང་བློན་ཆེན་པོར་བསྐོ་གཞག་གནང༌། འོན་ཀྱང་ཕྱི་
མོ་ཁྲི་མ་ལོད་ཀྱི་སྙན་དུ་ཕྲ་མ་བྱུང་བས། རིང་བོ་མ་ལོན་པར་གླིང་
རིང་ཚལ་དུ་ཁུ་མང་བོ་རྗེ་ལྷ་ཟུང་ལ་བཀྱོན་ཕབ་ནས། དེའི་ཚབ་ཏུ་
དབའས་ཁྲི་གཟིགས་ཞང་ཉེན་བློན་ཆེན་དུ་བསྐོས། གཞན་ཡང་སེ་
རིབ་ཅེས་པའི་རྒྱལ་ཕྲན་སོགས་ནས་ངོ་ལོག་བྱས་པ་རྣམས་ཀྱང་་་་་་་
དམག་དང་ཁྲིམས་ཀྱིས་མནན་ཅིང་། ས་བྱ(སྤྱི་ལོ709)ལོར་སེ་རིབ་
ཀྱི་རྒྱལ་པོ་ཡང་གསོན་བཟུང་བྱས་པ་སོགས་བོད་བཙན་པོའི་ཆབ་་་་
སྲིད་ཇེ་བརྟན་དང༌། བོད་ཡུལ་བདེ་འཇགས་སུ་གནས་རྒྱུར་མཛད་
རྗེས་ཆེན་པོ་བཞག ཆུ་བྱི(སྤྱི་ལོ712)ལོར་བཙན་མོ་ཁྲི་མ་ལོད་སྐུ་
གཤེགས་པར་གྲགས།


དྲི་བ། བོད་ཀྱི་ཆབ་སྲིད་སྒྲུང་ལྡེའུ་བོན་གསུམ་གྱིས་བསྐྱངས་
ཞེས་པར་གོ་བ་ཇི་ལྟར་ལེན་དགོས།
ལན། སྔར་བོད་རྒྱལ་གཉའ་ཁྲི་བཙན་པོའི་སྐབས་ཆོས་
ལུགས་ཀྱི་བྱ་སྤྱོད་ལ་བརྟེན་ནས་རྒྱལ་སྲིད་སྐྱོང་བའི་ཐབས་གསུམ་་་་
གྱི་མིང་སྟེ། སྐྱེ་བོ་ཐ་མལ་པ་རྣམས་ལ་ལུང་གི་ཆོས་གོ་སླ་བར་བྱ་
བའི་ཕྱིར་གཟུངས་ཀྱི་སྙེ་མ་ལ་སོགས་པའི་སྒྲུང་བསླབས། རིགས་
པའི་ཆོས་གོ་བར་བྱ་བའི་ཕྱིར་ལྡེའུ་བསླབས། ཞང་ཞུང་ཡུལ་ནས་
བོན་པོ་ཞང་ཞུང་ལྷ་སྡེ་སྤྱན་དྲངས་ནས་བོན་པོ་ཨ་བ་རྣམ་གས་་་་་
ཞེས་བྱ་བ་ལ་སློབ་ཏུ་བཅུག ནད་པ་ལ་མོ་འདེབས་པ་དང་། ལྷ་
གསོལ་བ་དང་། བོན་བྱེད་པ་དང༌། འདྲེ་རྡུང་བ་སོགས་གཅིག་
གིས་གཅིག་ལ་བསླབས་པས། ཆེས་ཆེར་དར་ནས་གདུང་རབས་
ཉེར་བདུན་པ་ལྷ་ཐོ་ཐོ་རི་གཉན་བཙན་གྱི་བར་དུ་བོད་ཀྱི་ཆབ་སྲིད་
སྒྲུང་ལྡེའུ་བོན་གསུམ་གྱིས་བསྐྱངས་པར་གྲགས།
དྲི་བ། བོད་ཀྱི་མི་བུ་རིགས་བཞི་ནི་གང་དག་ཡིན།
ལན། བོད་ཀྱི་མི་བུ་རིགས་བཞི་ནི་ཕ་སྤྲེའུ་བྱང་ཆུབ་སེམས་
དཔའ་དང༌། མ་བྲག་སྲིན་མོ་གཉིས་འདུས་པ་ལས་ཕྲུ་གུ་དྲུག་བྱུང་
བ་དེ་ནས་རྒྱུད་པ་མང་དུ་འཕེལ་ནས། བསེ་དང་། རྨུ། ལྡོང་། སྟོང་


བཅས་རུས་རྒྱུད་ཚན་པ་ཁག་བཞིར་གྱེས་པ་ལས་རུས་རྒྱུད་ཚོགས་་་་་
ཁག་ཐོག་མར་བྱུང་བར་གྲགས་ཤིང་། དེར་བགྲང་ཚུལ་མི་འདྲ་བ་ནི་
སྒ་འབྲུ་སྦྲ་ལྡོང་བཞི་ལ་སེ(བསེ)རྨུ་ལྡོང་སྟོང་བཞི་ཞེས་བགྲང་མཁན་་
ཡང་ཡོད། སེ་དང་། ཁྱུང་དང་། སྦྲ་རྣམས་རུས་ཚན་གཅིག རྨུ་
དང་སྒ་རྣམས་རུས་ཚན་གཅིག སྟོང་དང་འབྲུ་ཞེས་པ་རུས་ཚན་
གཅིག་ཡིན་སྟབས། དོན་དུ་རུས་ཚན་བཞི་རུ་འདུས་སོ། །
དྲི་བ། བོད་ཀྱི་མཛངས་མི་བདུན་ནི་གང་དག་ཡིན།
ལན། དང་པོ་རུ་ལས་སྐྱེས་ཀྱིས་མཛངས་པའི་ལས་སུ་ཤིང་
བསྲེགས་སོལ་བ་བྱུང་། དེ་ཡིས་རྡོ་བཞུ་གསེར་དངུལ་ཟངས་ལྕགས་
ཕྱུང་། ཤིང་ལ་མིག་ཕུག་གཤོལ་དང་གཉའ་ཤིང་བྱས། ས་གཞི་
བརྐོས་ནས་ཕུ་ཆུ་ཡུར་དུ་དྲངས། རྨོན་པ་དོར་བསྡེབས་སྤང་ཐང་
ཞིང་དུ་རྨོས། བརྒལ་བའི་མི་ཐར་ཆུ་ལ་ཟམ་པ་བཙུགས། རྨོས་པའི་
ལོ་ཏོག་ཐོག་མ་འདི་ནས་བྱུང༌། དེའི་ཕྱིར་མཛངས་མི་དང་པོར་
གྲགས། གཉིས་པ་ལྷ་བུ་མགོ་དཀར་གྱིས་མཛངས་པའི་ལས་སུ་ཞིང་
ལ་དོར་ཁ་བརྩིས། འབྲོག་ལ་ཐུལ་བརྩིས་ཕུ་ཆུ་ཡུར་དུ་དྲངས།
མདའ་རུ་ཆུ་མ་རྨོ་བ་འདི་ནས་དར། དེའི་ཕྱིར་མཛངས་མི་གཉིས་
པར་གྲགས། གསུམ་པ་ཁྲི་དོར་སྣང་བཙུན་མོང་གི་བུས་མཛངས་


པའི་ལས་སུ་བྲེ་ཕུལ་སྲང་བཅོས་འབྲུ་མར་ཚད་ཀྱིས་འཇལ། དགའ་
གཉིས་ཚོང་བྱས་མཐུན་གཉིས་ལ་ལུང་བསྡེབས། དེ་གོང་བོད་ན་
ཚོང་དང་བྲེ་སྲང་མེད། དེའི་ཕྱིར་མཛངས་མི་བདུན་གྱི་གསུམ་པར་
གྲགས། བཞི་པ་ཐོན་མི་སམ་བྷོ་ཊས་མཛངས་པའི་ལས་སུ་འཕགས་
ཡུལ་པཎ་ཆེན་བྲམ་ཟེ་ལི་བྱིན་དྲུང་དུ་བསྐྱོད་ནས་ལཉྩ་ཝརྟུར་དཔེ་་་
མཛད་དེ། གངས་ཅན་ཡི་གེར་གསར་བཅོས་ལེགས་པར་མཛད།
དེའི་ཕྱིར་མཛངས་མི་བཞི་པར་གྲགས། ལྔ་པ་ཁྲི་བཟང་ཡང་སྟོན་
གྱིས་མཛངས་པའི་ལས་སུ་རི་ཁྱིམ་ཀླུང་དུ་སྤོས། ཀླུང་ལ་གྲོང་སྡེ་དེ་
ཡི་དུས་སུ་དར། དེའི་ཕྱིར་མཛངས་མི་ལྔ་པར་གྲགས། དྲུག་པ་ཁྲི་
བཟང་ཡབ་ལྷག་གིས་མཛངས་པའི་ལས་སུ་ཁྲལ་འུལ་ལམ་ལུགས་དེ།
ལེགས་པར་བཅོས་ཏེ་འབངས་ལ་ཕན་གྱུར་པས། དེའི་ཕྱིར་
མཛངས་མི་དྲུག་པར་གྲགས། བདུན་པ་སྟག་བཙན་གདོང་གཟིགས་
ཀྱིས་མཛངས་པའི་ལས་སུ་རྒོད་ཀྱི་ལྟོང་མདའ་སོ་ཁའི་དགྲ་ལ་རྒོལ།
ནང་གི་འཁོད་སྙོམས་ཁྲིམས་ཀྱི་གསོས་ལྟོང་སྤྱད། དེའི་ཕྱིར་མཛངས་
མི་བདུན་པར་གྲགས་ཞེས་པའོ། །


དྲི་བ། བོད་ཀྱི་ལོ་རྒྱུས་སྟེང་གྲགས་པའི་ལོ་ཙཱ་བ་རབ་དགུ་
ནི་གང་དག་ཡིན།
ལན། བཙན་པོ་ཁྲི་སྲོང་ལྡེ་བཙན་སྐབས་ཀྱི་ལོ་ཙཱ་བ་པ་
གོར་བཻ་རོ་ཙ་ན་དང་། ལྡན་མ་རྩེ་མང་། ཁ་ཆེ་ཨཱ་ནནྟ་སྟེ་རྒན་
གསུམ་དང༌། གཉགས་ཛྙཱ་ན་ཀུ་མ་ར། འཁོན་ཀླུའི་དབང་བོ། རྨ་
རིན་ཆེན་མཆོག་སྟེ་བར་བ་གསུམ། སྐ་བ་དཔལ་བརྩེགས་དང།
ཅོག་རོ་ཀླུའི་རྒྱལ་མཚན། ཞང་ཡེ་ཤེས་སྡེ་སྟེ་གཞོན་གསུམ་བཅས་
དགུ་ལ་ཟེར།
དྲི་བ། བོད་ཀྱི་ལོ་རྒྱུས་ཐོག་མགར་ཁྲི་འབྲིང་བཙན་བྲོད་
ལ་མ་ཉེས་ཁག་གཡོགས་ཐེབས་ཚུལ་ཇི་ལྟར་ཡིན།
ལན། མགར་ཁྲི་འབྲིང་བཙན་བྲོད་ནི་བློན་ཆེན་མགར་
སྟོང་བཙན་གྱི་བུ་གཉིས་པ་ཡིན་ཞིང་། 《ཐང་ཡིག》ལས་མགར་ཁྲི་
འབྲིང་དང་བཙན་བྲོད་གཉིས་སོ་སོར་བགྲངས་ནའང་། समुव
ཧོང་ཡིག་རྙིང》ལས་དེ་གཉིས་གང་ཟག་གཅིག་ཏུ་བཤད་
འདིར་དེ་དང་བསྟུན་པའོ། །ཁོང་ནི་སྤུ་རྒྱལ་བཙན་པོར་བྱས་རྗེས་
ཆེ་བའི་བློན་ཆེན་ཞིག་ཀྱང་ཡིན། 《ཐང་ཡིག》ལྟར་ན། དབྱི་ཧྥིན་
ཁྲི་ལོ་བཞི་པ་སྟེ། སྤྱི་ལོ679ལོ་ནས་བཟུང་ཕོ་བྲང་ནང་དུ་སྲིད་


བསྐྱངས་པར་བཤད་ཀྱང་། དོན་ལ་སྤྱི་ལོ667ལོ་ནས་བཟུང་སྲིད་ཀྱི་
བྱ་བར་ཞུགས་པ་དང་། དམག་ཇུས་ལ་ཤིན་ཏུ་མཁས། རང་གི་
གཅེན་བློན་ཆེན་མགར་བཙན་སྙ་ལྡོམ་བུ་དང་ལྷན་དུ་འདུན་མ་་་་་་
བསྡུ་བ་དང་ནོར་བརྩི་བ་ལ་སོགས་པའི་སྲིད་དོན་གྱི་བྱ་གཞག་མང་་
དུ་བསྐྱངས། སྤྱི་ལོ885ལོར་མགར་བཙན་སྙ་དང་མང་ཉེན་སྟག་
ཙབ་གཉིས་ཀྱི་བར་དམེ་བྱུང་སྟེ་མགར་བཙན་སྙ་བཀྲོངས་རྗེས། ད་
གཟོད་མགར་ཁྲི་འབྲིང་བློན་ཆེན་པོའི་གོ་སར་འཁོད་དེ། འདུས་
སྲོང་མང་བོ་རྗེར་སྲི་ཞུ་གང་ལེགས་བགྱིས། ཡིན་ཡང༌། འདུས་སྲོང་
མང་བོ་རྗེ་སྐུ་ནར་སོན་རྗེས་བཙན་པོ་རང་ཉིད་ཀྱིས་སྲིད་དབང
འཛིན་འདོད་པ་དང་། མགར་ཁྲི་འབྲིང་ལ་དབང་ཤུགས་ཆེན་པོ་
ལྡན་ཁར། བཙན་པོས་སྐུ་མདུན་དུ་བོས་པ་ན། དུས་ལྟར་དུ་འགྲོ་
མ་ཐུབ་པ་སོགས་ཀྱིས་བཙན་པོའི་ཐུགས་ལ་ཁྲི་འབྲིང་རང་ཉིད་ལ་་་
གློ་བ་མི་དཀར་ཞིང་། སྤུ་རྒྱལ་གྱི་དབང་ཆ་ཡོངས་སུ་འཛིན་འདོད་
ཀྱི་བསམ་འདུན་ཡོད་པའི་དོགས་པ་ཆེས་ཆེར་ལངས་པ་རེད། དེ་ནི་
སྐབས་དེར་བཙན་པོས་ཁྲི་འབྲིང་ལ་བཀྱོན་ཕབ་པའི་མགུར་ལས་་་་་
ཀྱང་གསལ་བོར་ཤེས་ཐུབ། སྐབས་དེ་འདྲ་ཞིག་ལ། ཐང་གི་ཕོ་ཉས་
གླགས་དང་བསྟུན་ནས་བཙན་པོའི་སྙན་དུ་ཁྲི་འབྲིང་གི་སྐྱོན་མང་་་་


དུ་བགྲངས་ཤིང་། ཁྲི་འབྲིང་གིས་བཙན་པོའི་གོ་ས་འཕྲོག་རྩིས་ཡོད་
པ་སོགས་ཕྲ་མ་མང་དུ་བཅུག་པས། མེ་ཐོག་ཏུ་སྣུམ་བླུགས་པ་ལྟར་
བཙན་པོའི་ཐུགས་དོགས་ཆེ་རུ་ཕྱིན་ཅིང་། མྱུར་དུ་ཁྲི་འབྲིང་ཚར་
གཅོད་དགོས་དགོངས་ཏེ། རི་དྭགས་རྔོན་པར་ཁ་གཡར་ནས་
དམག་མང་བོ་བསྡུས་ཤིང༌། ཁྲི་འབྲིང་གིས་མཉམ་བཞག་མེད་པའི་
གླགས་དང་བསྟུན་ནས་འཇབ་རྒོལ་བྱས་ཏེ། ཁྲི་འབྲིང་ལ་གློ་བ་ཉེ་
བ་ཉིས་སྟོང་བསད་པ་སོགས་ཀྱིས། མཐའ་མཇུག་ཁྲི་འབྲིང་ཡང་
ཐབས་ཟད་དེ་རང་སྲོག་བཅད་པ་རེད།
དྲི་བ། བོད་ཀྱི་ལོ་རྒྱུས་ཐོག་བྲན་ཀ་དཔལ་ཡོན་ལ་མ་ཉེས་
ཁག་གཡོགས་ཐེབས་ཚུལ་ཇི་ལྟར་ཡིན།
ལན། བྲན་ཀ་དཔལ་ཡོན་ནི་བཙན་པོ་ཁྲི་གཙུག་ལྡེ་བཙན་
རལ་བ་ཅན་གྱི་བློན་པོ་ཞིག་ཡིན་ལ། རྟེན་ནི་རབ་བྱུང་ཡིན། ཁོང་
བོད་ཀྱི་སྲིད་དོན་ཐད་ལ་མཛད་རྗེས་ཤིན་ཏུ་ཆེ་བ་ནི《ཐང་ག་་་་་
གསར་མ》ལས། བན་དེ་ཆེན་པོ་ནི་བཙན་པོའི་གཡས་སུ་འགྲེང་།
བློན་རྣམས་ནི་ཁྲི་ཡི་གཤམ་དུ་འཁོད་ཅེས་དང༌། སྐབས་དེའི་བོད་
ཐང་བར་གྱི་དོན་ཆེན་ཏེ་མཇལ་དུམ་མཛད་པའི་རྡོ་རིང་སྟེང་བྲིས་་་
པའི་ཡི་གེ་ལས་ཁོང་གི་མཚན་བློན་པོ་ཀུན་གྱི་ཐོག་མར་འཁོད་པ་་་་་


ལས། བློན་ཆེན་བྲན་ཀ་དཔལ་ཡོན་གྱི་ཆབ་སྲིད་ཀྱི་འཇོན་ནུས་
དང༌། དབང་ཐང་། མཛད་རྗེས་སོགས་རགས་ཙམ་ཤེས་ཐུབ་མོད།
ཕྱིས་སུ་སྦས་སྟག་སྣས་བཙན་པོ་ལ་ཕྲ་མ་གསོལ་ཏེ། བློན་ཆེན་བྲན་
ཀ་དཔལ་གྱི་ཡོན་ཏན་དང་བཙུན་མོ་ཅོག་རོ་བཟའ་དཔལ་གྱི་ངང་་་
ཚུལ་མ་གཉིས་ལྐོག་ཏུ་ལུས་འབྲེལ་བྱས་སོང་ཞེས་ཞུས་པས། བཙན་
པོས་ཀྱང་རྩད་ཞིབ་ནན་མོ་མ་བྱས་པར་དེ་མ་ཐག་བཀྱོན་ཕབ་པ་་་་་
དང་། སྦས་སྟག་སྣ་སོགས་དང་མཉམ་འབྲེལ་གྱིས་འཇུ་བཟུང་བྱས་
ནས་བསད་པ་རེད། སྦས་སྟག་སྣས་གང་ནུས་ཅི་ཡོད་ཀྱིས་བྲན་ཀ་
དཔལ་ཡོན་ཚར་གཅོད་བྱེད་དོན་ནི། གཅིག་ནས་བྲན་ཀ་དཔལ་ཡོན་
དང་སྦས་སྟག་སྣ་གཉིས་ཆུང་དུས་རྟ་རྫི་བྱེད་སྐབས་ནས་ཕན་ཚུན་ལ་་
ཞེ་འཁོན་གྱི་ས་བོན་བཏབ་ཡོད་པ་དང་། གཉིས་ནས་བློན་ཆེན་བྲན་
ཀ་དཔལ་ཡོན་གྱི་ཆབ་སྲིད་ཀྱི་འཇོན་ནུས་ཀྱིས་སྦས་སྟག་སྣ་སོགས་སྤ་་
བཀོང་བར་བྱས་ཤིང་། བཙན་པོས་ཀྱང་བྲན་ཀ་དཔལ་ཡོན་ལ་
ཐུགས་གཙིགས་ཆེར་གནང་བ་ལ་ཡིད་མ་རངས་པ། གསུམ་ནས་བྲན་
ཀ་དཔལ་ཡོན་ནི་སངས་རྒྱས་བསྟན་པར་དད་ཅིང༌། དེར་སྲུང་སྐྱོབ་
དང་དར་སྤེལ་གནང་མཁན་ཞིག་ཡིན་པ་དང༌། སྦས་སྟག་སྣ་ནི་ཡབ་
མེས་ཀྱི་ཆོས་ལུགས་ཏེ་བོན་ལ་དད་ཅིང་། དེར་ཞེན་ཁོག་ཆེན་པོ་ཡོད་


མཁན་ཞིག་ཡིན་པས། ཆོས་ལུགས་དད་མོས་ཐད་ཀྱི་འགལ་བ་དེའང་
འཕེལ་བའི་རྩེ་མོར་སོན་ཏེ། ཕན་ཚུན་ཁྱོད་ཤི་ང་གསོན་གྱི་འཐབ་
འཛིང་བྱེད་པའི་མཚམས་སུ་སླེབས་པ་སོགས་ཡིན་ནོ། །
དྲི་བ། བོད་ཀྱི་ལོ་རྒྱུས་ཐོག་དབའས་སྟག་སྒྲ་ཁོང་ལོད་
ལ་མ་ཉེས་ཁག་གཡོགས་ཐེབས་ཚུལ་ཇི་ལྟར་ཡིན།
ལན། དབའས་སྟག་སྒྲ་ཁོང་ལོད་ནི་ཁྲི་ལྡེ་གཙུག་བཙན་
ནམ་མེས་ཨག་ཚོམ་རིང་གི་བློན་ཆེན་ཞིག་ཡིན་ལ། ཁོང་གི་རིགས་
རུས་ནི་དབའས་ཡིན། དབའས་ཀྱི་རུས་རྒྱུད་ཚོ་བའི་ཁོང་ནས་རྒྱལ་
ཕྲན་བཅུ་གཉིས་ཀྱི་དུས་ནས་བཟུང་ཆབ་སྲིད་ཀྱི་ལས་གཉེར་བའི་་་་
བློན་པོ་བྱུང་མྱོང་ལ། གནམ་རི་སྲོང་བཙན་རིང་ལ་དབའས་དབྱི་
ཚབ་དང་། དབའས་མྱེས་སྣང༌། དབའས་པུ་ཚབ་བཅས་ཀྱིས་བོད་
ཁམས་གཅིག་གྱུར་ཐད་ལ་མཛད་རྗེས་ཆེན་པོ་བཞག་ཅིང༌། མང་
སྲོང་གི་རིང་ལ་དབའས་སུམ་སྣང་གིས་བློན་ཆེན་གྱི་ལུགས་སློབ་་་་
པའི་འོག་དཔོན་གྱི་འགན་ཁུར་དང་ལེན་མཛད་པ་སོགས་རུས་རྒྱུད་
འདིས་བཙན་པོའི་ཆབ་སྲིད་ལ་ནུས་པ་མི་དམན་པ་བཏོན་མྱོང་།
དེ་ཡང་དབའས་སྟག་སྒྲ་ཁོང་ལོད་ཀྱིས་བོད་ཀྱི་སྲིད་དོན་ཐད་ལ་་་
མཛད་རྗེས་བཞག་ཚུལ་ནི། སྟག་གི་ལོ་སྟེ་སྤྱི་ལོ726ལོར་དབའས་


སྟག་སྒྲ་ཁོང་ལོད་ཀྱིས་མདོ་སྨད་ཀྱི་དགུན་འདུན་གཙེ་ནམ་ཡོར་
བའི་ཡུལ་དུ་བསྡུས། ཐེངས་འདིར་ཁོང་གིས་མདོ་སྨད་ཀྱི་འདུན་མ་
བསྡུ་བ་ལྟ་བུའི་ལས་བགྱིས་པར་གཞིགས་ན། འདིའི་ཡར་སྔོན་ནས་
སྤུ་རྒྱལ་ཚང་གི་ཆབ་སྲིད་ཀྱི་ལས་སྒོར་ཞུགས་ཡོད་པ་ཤེས་ཐུབ།
ཡོས་བུའི་ལོ་སྟེ་སྤྱི་ལོ727ལོའི་ལོ་སྟོད་དུ་དབའས་སྟག་སྒྲ་ཁོང་ལོད་་་་
ཀྱིས་དཔུང་ཆེན་དྲངས་ཏེ་རྨ་ནུབ་དོག་ལམ་དུ་ཡོད་པའི་ཀམ་་་་་་་་
ཅུའམ་ཀན་ཀྲིག་མཁར་དབང་དུ་བསྡུས་ནས། སྤྱི་ལོ848ལོ་བར་ཏེ་
ལོ་བརྒྱ་ལྷག་ལ་དབང་བསྒྱུར་པ་རེད། ལོ་འདིར་བཀྭའ་ཀྲིག་ཕབ་པ་
སོགས་ཀྱི་བྱས་རྗེས་ལ་བརྟེན་ནས་དབའས་སྟག་སྒྲ་ཁོང་ལོད་བློན་་་་་
ཆེན་པོར་བསྐོས་ཤིང་། འ་ཞའི་མི་སྡེ་ཕལ་ཆེར་ཁོང་ལ་བྱ་དགར་
བསྩལ། ཡིན་ཡང་། ཡིད་སྐྱོ་བ་ཞིག་ལ་དེའི་ཕྱི་ལོར་བཙན་པོས་
ཁོང་ལ་བཀྱོན་ཕབ་པ་སྟེ། 《ཐང་ཡིག>ལས། དེ་དུས་སྟག་སྒྲ་ཁོང་
ལོད་ཀྱི་སྙན་གྲགས་ཤིན་ཏུ་ཆེ་བས། ཞོ་སུང་གིས་གཡོ་ཐབས་ལ་
བརྟེན་ནས་སྟག་སྒྲ་ཁོང་ལོད་ཐང་དང་ཁོག་འབྲེལ་འདུག་ཅེས་་་་་་་
བསྒྲགས་པས། བཙན་པོས་སྟག་སྒྲ་ཁོང་ལོད་སྐུ་མདུན་དུ་བོས་ཤིང་།
བཀྱོན་ཕབ་ནས་བསད་ཅེས་པའོ། །


དྲི་བ། བོད་ཀྱི་ལོ་རྒྱུས་ཐོག་མྱང་མང་བོ་རྗེ་ཞང་སྣང་ལ་
མ་ཉེས་ཁག་གཡོགས་ཐེབས་ཚུལ་ཇི་ལྟར་ཡིན།
ལན། མྱང་མང་བོ་རྗེ་ཞང་སྣང་གི་རུས་མྱང་ཡིན་ཞིང་།
གནམ་རི་སྲོང་བཙན་གྱི་རིང་ནས་བློན་ཆེན་གྱི་འགན་བཞེས་པ་་་་་་་
དང་། སྲོང་བཙན་སྒམ་པོའི་རིང་ལ་སྤུ་རྒྱལ་ལ་ངོ་ལོག་པའི་སུམ་པ་
རྒྱལ་ཕྲན་དེ་མི་རྟ་གཅིག་ཀྱང་གྲོན་མ་དགོས་པར་མཁས་མཛངས་་་་་
ཀྱི་ཐབས་ཇུས་ལ་བརྟེན་ནས་བདེ་བླག་ངང་ཕྱིར་དབང་དུ་སྡུད་
མཁན་གྱི་བློན་པོ་བྱས་རྗེས་ཅན་ཞིག་ཡིན། གྲུ་གུ་དང་འ་ཞ་དབང་
དུ་བསྡུས་རྗེས། ཁྱུང་བོ་སྤུང་སད་སུ་ཙེས་སྲོང་བཙན་དང་མྱང་མང་
བོ་རྗེ་ཞང་སྣང་གི་བར་དུ་ཕྲ་མ་བཅུག་སྟེ། བཙན་པོ་ལ་ལྐོག་ཏུ་མྱང་
མང་བོ་རྗེ་ཞང་སྣང་ཁྱེད་ལ་ངོ་ལོག་འདུག་ཅེས་ཞུས་ཤིང་། ཡང་
ཞང་སྣང་ལ་བཙན་པོས་ཁྱོད་ལ་བཀའ་བཀྱོན་གནང་གིན་འདུག་་
ཅེས་བཤད་པ་རེད། ཁྱུང་བོ་སྤུང་སད་ཀྱིས་བཙན་པོ་དང་ཞང་སྣང་
བར་ལ་དབྱེན་བཅུག་པའི་རྒྱུ་རྐྱེན་ཐད། གཅིག ཁྱུང་བོ་སྤུང་སད་
ཀྱིས་གཙང་བོད་དབང་དུ་བསྡུས་ཀྱང་གཙང་བོད་ལ་དུད་ཁྱིམ་ཉིས་
ཁྲི་ལས་མེད་ཅིང་། བོད་ཀྱི་ཡིག་ཚང་ལྟར་ན་སུམ་པ་ལ་དུད་ཁྱིམ་
སུམ་ཁྲི་ཡོད་པ་དང་། རྒྱའི་དེབ་ཐེར《མ་ཧཱ་རུས་སྦལ》ལྟར་ན།


སུམ་པ་ལ་དུད་ཁྱིམ་བཞི་ཁྲི་དང་ཧྲག་དམག་ཆིག་ཁྲི་ཡོད་ལ། ཞང
སྣང་གིས་ཐབས་ལ་བརྟེན་ནས་སུམ་པ་དབང་དུ་བསྡུས་པས། སྲོང་
བཙན་གྱིས་གཟིགས་མཐོང་ཆེན་པོ་གནང་བ་ལ་མ་དགའ་བ།
གཉིས། 《རྒྱ་བོད་ཆོས་འབྱུང་རྒྱས་པ»ལས། མྱང་མང་བོ་རྗེ་ཞང་
སྣང་གཙང་ཕན་ཆད་ཀྱི་བློན་པོར་བསྐོས་ཞེས་པ་ལྟར། གཙང་ཕན་
ཆད་ཅེས་པའི་ནང་དུ་གཙང་ཡང་འདུས་པས། བཙན་པོས་ཁོ་ལ་
ངལ་གསོས་ཏེ་ཉི་མ་འདེ་རུ་བསྩལ་ཅིང་། ཞང་སྣང་གཙང་ཕན་
ཆད་ཀྱི་བློན་པོར་བསྐོས་པ་ལ་ཤིན་ཏུ་མ་རངས་པ། གསུམ། དྭགས་
པོ་ངོ་ལོག་པ་དེ་ཆམ་ལ་ཕབ་པར་བཙན་པོས་ཁོ་རང་འགྲོ་རུ་མ་་་་་་་
བཅུག་པར་སེང་གོ་མྱི་ཆེན་འགྲོ་རུ་བསྩལ་པས། ཁོས་ཡང་བསྐྱར་
བཙན་པོའི་གཞུང་ལ་བྱས་རྗེས་འཇོག་པའི་གོ་སྐབས་ཤོར་པ།
མདོར་ན། ཁྱུང་བོ་སྤུང་སད་བཙན་པོ་དང་ཞང་སྣང་གཉིས་ལ་ཡིད་
མ་རངས་པས། ད་གཟོད་ཞང་སྣང་དང་ཁོ་གཉིས་བར་གྱི་བརྩེ་བ་
ཡང་ཕངས་མེད་དུ་དོར་ནས་བཙན་པོ་དང་ཞང་སྣང་བར་ཕྲ་མ་་་་་་
བཅུག་པ་རེད། ཞང་སྣང་གི་སེམས་ལ་ཁྱུང་བོ་སྤུང་སད་ནི་བདག་
གི་མཛའ་གཅུགས་ཀྱི་གྲོགས་པོ་ཡིན་པས། ཁོས་བདག་ལ་རྫུན་
གཏམ་མི་སྲིད་སྙམ་ནས་ཡུན་རིང་ལ་བཙན་པོའི་དྲུང་དུ་མ་སོང་་་་་་


ཞིང་། བཙན་པོས་ཞང་སྣང་འབོད་མི་མངགས་ནའང་ཁོ་ན་འདུག་
ཅེས་བཤད་ནས་མ་སོང་བས། བཙན་པོས་ཀྱང་ཁྱུང་བོ་སྤུང་སད་
ཀྱིས་བཤད་པ་ལྟར། ཞང་སྣང་གློ་བ་རིངས་པ་བདེན་པར་འདུག་
དགོངས་ནས་དམག་མངགས་ཏེ་ཞང་སྣང་གི་མཁར་སྔུར་བ
བཤིགས་ཤིང་། ཞང་སྣང་གི་བྲན་ཁོལ་རུས་པ་ཚབ་ཅན་ཞིག་ཡོད་
པ་དེ་གཤེད་མར་བསྐོས་ནས་མཐའ་མཇུག་ཞང་སྣང་ཉེས་མེད་དུ་་་་་
བཀྲོངས་པ་རེད།
དྲི་བ། བོད་ཀྱི་ལོ་རྒྱུས་ལས་གར་ལོག་ཅེས་པ་དེ་ཡུལ་གང་
ལ་ངོས་འཛིན་དགོས།
ལན། འབྲོམ་སྟོན་པས་མཛད་པའི《ཇོ་བོ་རྗེའི་རྣམ་ཐར་
རྒྱས་པ》>ལས། ལྷ་བླ་མ་ཡེ་ཤེས་འོད་ཀྱིས་ཇོ་བོ་རྗེ་ཨ་ཏི་ཤ་བོད་དུ་
གདན་འདྲེན་པའི་ཆེད་དུ་གསེར་འཚོལ་དུ་བྱོན་པས་གར་ལོག་གི་་་་
རྒྱལ་པོས་བཙོན་དུ་བཟུང་ཞེས་གསུངས་ཀྱང་། 《ཆག་ལོ་ཙཱ་བ་ཆོས་
རྗེ་དཔལ་གྱི་རྣམ་ཐར>ལས། ལོ་ཙཱ་བ་རྒྱ་གར་ཡངས་པ་ཅན་དུ་
བཞུགས་སྐབས། གར་ལོག་གི་དམག་འོངས་ནས་མི་ཐམས་ཅད་
ཕྱོགས་གཞན་དུ་བྲོས་པར་གསུངས་པ་བཅས་གོ་བསྡུར་བགྱིས་ན།
བོད་ཀྱི་ལོ་རྒྱུས་ལས་ཐོན་པའི་གར་ལོག་ཅེས་པའི་སྒྲ་ནི་དབྱི་སི་ལན་


ཆོས་ལུགས་ཀྱི་གཙོ་བདག་མི་རབས་གཉིས་པ་ཀ་ལིབ་ཨུ་མར་གྱིས
(སྤྱི་ལོ634ནས644ལོའི་བར)ལོ་བཅུ་གཅིག་ཙམ་ལ་སྲིད་དབང
བཟུང་རིང་ཨ་ཧྥེ་རི་ཁའི་བྱང་ཕྱོགས་ཀྱི་ཨེ་ཅིབ་དང་། སི་རི་ཡ།
ཨ་རབ་སོགས་དབང་འོག་ཏུ་བསྡུས་པ་དེར་རྒྱ་གར་གྱི་ལོ་རྒྱུས་ཐོག་་
ཀ་ལིབ་ཀྱི་རྒྱལ་ཁབ་ཏུ་འབོད་ཅིང་། ཀ་ལིབ་ཅེས་པའི་སྒྲ་དེ་ཨ་རབ་
ཀྱི་སྐད་ཡིན་པ་དང་། གོ་དོན་ནི་སྐུ་ཚབ་དང་བརྒྱུད་འཛིན་པ་ཞེས་
པའི་དོན་ཡིན། སྒྲ་དེ་རྒྱ་གར་སྐད་ནས་བོད་སྐད་དུ་སྒྱུར་སྐབས་
ཟུར་ཆག་ནས་གར་ལོག་ཅེས་འབོད་པ་དང་། དེ་ནི་ཐོག་མར་ཏུར་
ཁེའི་མི་རིགས་དབྱི་སི་ལན་གྱི་ཆོས་ལ་དད་པ་བྱེད་མཁན་གྱི་གཙོ་་་་
བདག་གི་མིང་ཡིན་པ་ནས་རིམ་བཞིན་ཆོས་ལུགས་དེ་ལ་དད་པ་་་་་་
བྱེད་མཁན་ཚང་མའི་མིང་དུ་འགྱུར་ལྡོག་བྱུང་བ་ཞིག་མིན། སྐབས་
འདིར་མཁས་པ་མི་གསུམ་དབུས་གཙང་ནས་མངའ་རིས་དང་། དེ་
ནས་གར་ལོག་བརྒྱུད་མདོ་སྨད་དུ་ཕེབས་པར་གསུངས་པའི་གར་་་་
ལོག་གི་ཡུལ་ནི་བོད་ཀྱི་ནུབ་བྱང་མཚམས་སུ་ཡོད་པའི་གྲུ་གུ་ཡུལ་ལ་
ངོས་འཛིན་དགོས་པ་དང༌། ཡུལ་དེ་ནི་ཨ་རབ་ཡུལ་དུ་དུས་རབས་
བརྒྱད་པའི་མགོ( སྤྱི་ལོ701ནས732ལོའི་བར)ནས་དབྱི་སི་ལན་གྱི་་
ཆོས་ལུགས་དར་རྒྱས་ཆེ་བའི་ས་ཁུལ་ཞིག་ཏུ་གྱུར་ཟིན་པ་དང་། ས་


གནས་དེ་ནས་མདོ་སྨད་ཕྱོགས་སུ་འགྲོ་བའི་ལམ་ཡོད་པ་དེར་གོ
དྲི་བ། བོད་ཀྱི་ལོ་རྒྱུས་ལས་གྲལ་རིམ་གྱི་དབྱེ་བ་བཞི་བྱུང་
བར་བཞེད་པ་ནི་ཇི་ལྟར་ཡིན།
ལན། «དེབ་ཐེར་དཔྱིད་ཀྱི་རྒྱལ་མོའི་གླུ་དབྱངས»ལས།
ཡེ་སངས་དཀར་པོ་གནམ་གྱི་འཇུ་ཐག་ཅན་དང་གཅིག ཡེ་སྨོན་
ནག་མོ་ཁྲོ་ཆུའི་ཕ་བོང་འདྲ་བ་དང་གཉིས། སྤྱང་ཕྲུག་ཡེ་ཤེས་ལྷའི་
སྒྲོན་མེ་འདྲ་བ་དང་གསུམ། མོན་རྫུ་ནག་པོ་ཁྱིའི་རྔ་ལྗང་ཅན་དང་
བཞིར་དབྱེ་བ་བྱུང་ངོ་། །
དྲི་བ། བོད་ཀྱི་ལོ་རྒྱུས་ལས་འཇིག་རྟེན་ཆགས་ཚུལ་སྐོར་
ལ་འགྲེལ་བཤད་ཇི་ལྟར་བརྒྱབ་ཡོད།
ལན། 《རླངས་ཀྱི་པོ་ཏི་བསེ་རུ》ལས། འབྱུང་བ་སྣ་ལྔའི་
སྙིང་བོ་ལས། སྒོ་ང་ཆེན་པོ་གཅིག་ཡོང་བ། ཕྱིའི་སྒོང་ཤུན་ལ་ལྷ་
བྲག་དཀར་མོ་ཆགས། ནང་གི་སྒོང་ཆུ་ལ་དུང་མཚོ་དཀར་མོ་འཁྱིལ་
ཞེས་གསུངས་པ་ལྟར། ནམ་མཁའི་ཁམས་ཀྱིས་གོ་འབྱེད་པའི་ཆ་
དེར་འབྱུང་བ་ཆེན་པོ་རླུང་གིས་གཡོ་ཞིང་འགུལ་བར་བྱས། མེས་
སྨིན་པར་བྱས། ཆུས་སྡུད་པར་བྱས་པ་དང་སས་འཛིན་པར་བྱས་པ་
ལ་བརྟེན་ནས་སྟོངས་པའི་མཁའ་དབྱིངས་སུ་སྒོ་ངའི་དབྱིབས་ལྟ་་་་་


བུའི་སྣོད་ཀྱི་འཇིག་རྟེན་འདི་གྲུབ་པར་འདོད་ཅིང་། དེ་ཡང་དཔེར་
ན་ཕྱིའི་སྒོང་ཤུན་གྱི་ཚུལ་དུ་ལྷ་བྲག་དཀར་མོ་ཆགས་པ་སྟེ། རི་ལུང་
གི་རྣམ་པ་འདི་ཆགས་ཤིང་། ནང་གི་སྒོང་ཆུའི་ཚུལ་དུ་དུང་མཚོ་
དཀར་མོ་འཁྱིལ་བ་སྟེ། སུམ་གཉིས་ཆུ་ཡི་རྒྱ་མཚོ་ཆེན་པོའི་རྣམ་པ་
འདི་ལྟ་བུ་གྲུབ་པར་འདོད་པ་ནི་བོད་ཀྱི་མེས་པོ་རྣམས་ཀྱི་བློ་གྲོས་
ཀྱིས་བརྟག་ཅིང་དཔྱད་པའི་ཐབས་ལ་བརྟེན་ནས་དེང་རབས་ཚན་་
རིག་གི་བརྟག་ཆས་ཅི་ཡང་མེད་པའི་གནའ་སྔ་མོའི་དུས་སུ་ཚན་་
རིག་གི་ལྟ་བ་དང་ཧ་ཅང་མཐུན་པའི་གོ་ལའི་གནས་ལུགས་གྲུབ
སྟངས་གཏན་ལ་ཕབ་ཅིང་། ཤིན་ཏུ་ཡིད་འཕྲོག་ལ་གསོན་ཉམས་
ལྡན་པའི་ཚིག་གིས་དཔེ་དོན་ཟུང་དུ་འབྲེལ་ནས་བརྗོད་པ་འདི་
འདྲ་གནའ་དུས་མི་རིགས་གཞན་གང་ལའང་བྱུང་མ་མྱོང་བར་་་་་་་་་
མངོན། འདིས་གོ་ལ་གྲུབ་པའི་རྒྱུ་འབྱུང་བ་སྣ་ལྔ་ཡིན་པ་དང་།
དབྱིབས་ཟླུམ་པོ་ཡིན་པ། ཟླུམ་པོའི་གོ་ལ་འདི་ཡང་ས་ཆུ་གཉིས་ཀྱི་
ཕུང་བོ་ལས་གྲུབ་པར་འདོད་པ་ནི་ཧ་ཅང་ངོ་མཚར་བའི་བཤད་་
ལུགས་ཤིག་ཡིན་མོད། འོན་ཀྱང་། ལ་ལས་འདི་ཚངས་པས་འཇིག་
རྟེན་བསྐྲུན་པའི་བཤད་ཚུལ་དང་གཅིག་པར་བཤད་ཀྱང་། ཕྱི་རོལ་
པས་འཇིག་རྟེན་སྔ་མ་ཞིག་པའི་དུས་སུ་རྡུལ་ཕྲ་རབ་རྟག་པ་རྣམས་་


སོ་སོར་གནས་པ་ལ་དང་པོར་རྡུལ་ཕྲ་རབ་གཉིས་འབྱར་ཅིང་། དེ་
ནས་ཇེ་མང་དུ་སོང་བ་ལ་བརྟེན་ནས་འབྱུང་བཞིའི་དཀྱིལ་འཁོར་་་་
ཆེན་པོ་ཆགས་ཤིང་། དེའི་དབུས་སུ་སྒོ་ང་ཆེན་པོ་ཞིག་བྱུང་སྟེ་
བརྡོལ་པ་ལས་འཇིག་རྟེན་མེས་པོ་ཚངས་པ་བྱུང་ཞིང་། དེས་འཇིག་
རྟེན་གྱི་མ་བཅོ་བརྒྱད་བསྐྲུན་པར་བཤད་ལ། སྔ་མས་འབྱུང་བ་སྣ་
ལྔའི་སྙིང་བོ་ལས་སྒོ་ངའི་དབྱིབས་ལྟ་བུའི་གོ་ལ་འདི་གྲུབ་པར་
བཤད་པས་གཅིག་ཏུ་འཁྲུལ་བར་མི་འོས་སོ། །
དྲི་བ། བོད་ཀྱི་ལོ་རྒྱུས་ལས་བསྟན་པའི་མེ་རོ་མདོ་ཁམས་
སྨད་ནས་གསོས་པའི་ཚུལ་ཇི་ལྟར་ཡིན།
ལན། 《མཁས་པའི་དགའ་སྟོན»ལས། བོད་དུ་ཐུབ་
བསྟན་ཕྱི་མ་དར་ཚུལ་ཡང་། །དང་པོ་བསྟན་རྩ་འདུལ་བའི་སྡེ་སྣོད་
ནི། །སྡོམ་བརྩོན་དུ་མ་ཁམས་སུ་བྲོས་པ་ལས། །མོས་པ་སྤྱོད་པའི་ས
ལ་གནས་པ་ཡི། །མུ་གཟུ་གསལ་འབར་རབ་ཏུ་བྱུང་བ་ནི། །བླ་ཆེན་
དགོངས་པ་རབ་གསལ་ཞེས་བྱར་གྲགས། །དེ་ཡི་མཁན་བུ་སྡོམ་
བརྩོན་མང་དུ་འཕེལ། །ཁྱད་པར་དབུས་གཙང་མི་བཅུས་བཀའ་
དྲིན་མནོས། །བསྟན་པའི་མེ་རོ་མདོ་ཁམས་ནས་གསོས་པ། །སྨད་
འདུལ་ཞེས་བྱར་མཚན་དུ་གྲགས་པ་ཡིན་ཞེས་གསུངས་པའོ། །


དྲི་བ། བོད་ཀྱི་ལོ་རྒྱུས་ལས་མཐའ་འདུལ་གྱི་གཙུག་ལག་
ཁང་བཞི་ཟེར་བ་ནི་གང་དག་ཡིན།
ལན། བོད་ཀྱི་ལོ་རྒྱུས་ལས་མཐའ་འདུལ་གྱི་གཙུག་ལག་
ཁང་བཞི་ཟེར་བ་ནི། དང་པོ་ཡར་ལུང་ཁྲ་འབྲུག་ལྷ་ཁང་ཡིན།
སྲིན་མོའི་དཔུང་མགོ་གཡོན་གནོན་པ་ལ་ཡར་ལུང་ཁྲ་འབྲུག་བྱམས་
པ་མི་འགྱུར་བའི་ལྷ་ཁང་བཞེངས། ལྷོ་ཁའི་སྣེ་གདོང་རྫོང་ཁོངས་སུ་
ཡོད། གཉིས་པ་དབུ་རུ་ཀ་ཚལ་གྱི་ལྷ་ཁང་ཡིན། སྲིན་མོའི་དཔུང་
མགོ་གཡས་གནོན་པ་ལ་དབུ་རུ་ཀ་ཚལ་གྱི་ལྷ་ཁང་བཞེངས། ལྷ་
སའི་མལ་གྲོ་གུང་དཀར་རྫོང་ཁོངས་སུ་ཡོད། གསུམ་པ་གཡས་རུ་
གཙང་འགྲམ་ལྷ་ཁང་ཡིན། སྲིན་མོའི་དཔྱི་མགོ་གཡས་གནོན་པ་ལ་
གཡས་རུ་གཙང་འགྲམ་གྱི་ལྷ་ཁང་བཞེངས། གཞིས་རྩེའི་རྣམ་གླིང་
ང་ཁོངས་སུ་ཡོད། བཞི་པ་གྲོམ་པ་རྒྱང་གི་ལྷ་ཁང་ཡིན། སྲིན་མོའི་
དཔྱི་མགོ་གཡོན་གནོན་པ་ལ་རུ་ལག་གྲོམ་པ་རྒྱང་གི་ལྷ་ཁང་བཞེངས།
གཞིས་རྩེའི་ལྷ་རྩེ་རྫོང་ཁོངས་སུ་ཡོད། འདི་དག་ལ་བོད་ཀྱི་ལོ་རྒྱུས་
ལས་མཐའ་འདུལ་གྱི་གཙུག་ལག་ཁང་བཞི་ཞེས་གྲགས་སོ། །


དྲི་བ། བོད་ཀྱི་ལོ་རྒྱུས་ལས་དཔའ་སྡེ་གསུམ་ཟེར་བ་ནི་
གང་དག་ཡིན།
ལན། བོད་ཀྱི་ལོ་རྒྱུས་ལས་དཔའ་སྡེ་གསུམ་ཟེར་བ་ནི།
དང་པོ་སྟོད་ཀྱི་དཔའ་སྡེ། ལྷོ་ཕྱོགས་རྒྱ་གར་དང་ནུབ་ཕྱོགས་ཏ་
ཟིག་གི་ས་མཚམས་སྲུང་བའི་དཔའ་སྡེ་རྣམས་ཏེ། 《མཁས་པའི་
དགའ་སྟོན》ལས། རི་བྲང་སྟག་པ་གོང་ཡན་ཆད། མོན་འབྲལ་ཁ་
བཞི་མན་ཆད་ན། འབྲོ་དང༌། ཁྱུང༌། མགར། སྣུབས། གཉན་
བཅས་ལྔ་པོས་གུ་གེ་དང༌། ཅོག་ལ་གཉིས་ལ་སྡེ་ཚོ་ལྔ་ཡོད་པ་དེའི་
དཔོན་པོ་བྱས། གྲུ་གུ་གསེར་མིག་ཅན་གྱི་ཆུང་མ་ཧོར་མོ་བང་
མདུང་ཅན་བྱ་བ་ནུ་མ་གཡས་པ་མེ་བཙས་བསྲེགས་ཏེ་འཇིགས་
རྔམ་སྟོན་ཞིང་། མདའ་སྤར་མོ་གསུམ་གྱི་མགོ་ཙམ་པ་འཕེན་པའི་
ཚེ་ན། རྡོ་ལེབ་ལའང་ཅུར་ཏེ་འགྲོ་བ་འཇིགས་པ་ཅན་ལ་ཇི་མི་སྙམ་
པར་འཐབ་ཚེ། དཔའ་ཚན་དུ་སྟག་གི་སྤྱིལ་བུ་ཕུབ། འོག་རྟ་གཡུལ་
ས་དེ་ཁར་བསད། གདོང་ཁྲག་གིས་བྱུགས་ཏེ་སླར་མི་ལྡོག་པའི་རྩིས་
སུ་བྱས་ནས་རྒོལ་བས་གྲུ་གུ་བཏུལ། དཔའ་རྟགས་བླངས། ཞང་
ཞུང་སྟོང་སྡེའི་ནང་གི་བོད་དང་སུམ་པའི་མཚམས་ན་ཡོད་པའི་་་་
གུག་ཅོག་སྟོང་སྡེ་གཉིས་སོ། །གཉིས་པ་བར་གྱི་དཔའ་སྡེ། ཤར་ལྷོ་


འཇང་གི་ས་མཚམས་ཀྱི་དཔའ་སྡེ་རྣམས་ཏེ། 《མཁས་པའི་དགའ་
སྟོན>ལས། རི་པེ་ནམ་ལུང་ཡན་ཆད། ཆ་སྐོར་དར་བས་མན་ཆད།
ཡུལ་དེ་ན་སྦས་རྒྱ་སྡེ་བཅུ་གཉིས་གནས་པས་ནགས་ཤོད་ཀྱི་དཔོན་་་
བྱས་ཏེ། ལྗང་མོ་ཐག་མདུང་གི་རྩེ་མོ་བཙུགས་ནས་དམག་གསེབ་ཏུ་
རྒྱུག་པ་ལ་རྒོལ་བའི་ཚེ། དཔའ་ཚན་དུ་རལ་གྲི་ལ་རི་མོ་བྲིས། དུར་
རྒྱགས་ལྟོར་ཟོས། ཚེ་སློག་རྒྱབ་ཏུ་གོན་ཏེ་མི་སྡུག་པའི་ཆས་སུ་བྱས་
ནས་རྒོལ་བས་ལྗང་བཏུལ། སུམ་པ་རུ་ཆེན་གྱི་ནགས་ཤོད་སྟོང་བུ་
ཆུང་གི་སྦས་སྡེ་བཅུ་གཉིས་ནགས་ཤོད་ཀྱིས་དཔོན་བྱས། གསུམ་པ་
སྨད་ཀྱི་དཔའ་སྡེ། ཤར་ཕྱོགས་ཐང་གི་ས་མཚམས་ཀྱི་དཔའ་སྡེ་
རྣམས་ཏེ། 《མཁས་པའི་དགའ་སྟོན»ལས། རྨ་སྤོམ་ར་མན་ཆད།
ཀ་ཐང་ཀླུ་ཚེས་ཡན་ཆད་ན་མཐོང་ཁྱབ་སྲིད་སྡེ་དགུ་དང་འ་ཞ་སྟོང་
སྡེ་དྲུག་གནས་པ་ལ། རྒྱའི་སོ་མཁར་གྱི་ལྕགས་རིའི་སྟེང་དུ་རྟ་པ་
དགུ་སྒྲིག་བརྒྱུགས་པའི་ནང་ནས་མི་མཁར་ཐུང་ཙམ་གྱིས་སྟ་རེའི
ཁ་ཁྲུ་རེ་ཙམ་པ་ཐོགས་ཏེ་རྒོལ་བའི་ཚེ། ལྟོང་ལྟོང་གི་བུ་ཕྱུགས་
མཚམས་ཀྱིས་དཔོན་བྱས། དཔའ་ཚན་དུ་རལ་གྲིའི་ཤུབས་བཅག
ཁ་ཆེམས་གཉེན་ཉེ་ལ་བཞག བུ་སྨད་ཉེ་དྲུང་ལ་བཅོལ་ཏེ། སླར་
དམག་ས་ནས་མི་ལྡོག་པའི་རྩིས་ཀྱིས་རྒོལ་བས་རྒྱ་བཏུལ་པའི་


དཔའ་རྟགས་བླངས།
དྲི་བ། བོད་ཀྱི་ལོ་རྒྱུས་ལས་ཕྱི་སྣོད་ཀྱི་འཇིག་རྟེན་ཆགས་
ཚུལ་ཇི་ལྟར་གསུངས་ཡོད།
ལན། བོད་དང་བཅས་པའི་ཡུལ་ཆེན་རི་བདུན་མཚོ་
བདུན་གྱིས་བསྐོར་པའི་རི་ཡི་རྒྱལ་པོ་རི་རབ་དང་གླིང་ཕྲན་བརྒྱད་་
ཀྱི་གནས་ཡུལ་ཆགས་ཚུལ་ནི། ཐོག་མར་ཆུས་ཁེངས་པའི་རྒྱ་མཚོ་
ཆེན་པོ་ཞིག་ཡིན་ལ། ཉིན་མཚན་གྲངས་མེད་དུ་རླུང་གིས་བསྐྱོད་
པའི་རྡུལ་དྲི་ལ་བརྟེན་ནས་གོ་ལའི་ཡང་རྩེར་སྐམ་ས་ཆེན་པོ་འདི་
ཉིད་རིམ་བཞིན་བྱུང་བར་བོད་ཆེན་པོའི་ཡུལ་ཁམས་གྲུབ་སྟེ། སྟོད་
མངའ་རིས་ཀྱི་ཆ་ནི་གླང་ཆེན་དང་རི་དྭགས་ཀྱི་ཡུལ། བར་དབུས་
གཙང་གི་ཆ་ནི་རི་དྭགས་དང་སྤྲེའུ་ཡི་ཡུལ། སྨད་མདོ་ཁམས་ཀྱི་ཆ་
ནི་སྤྲེའུ་དང་འདབ་ཆགས་ཀྱི་ཡུལ་ཞེས་པའོ། །
དྲི་བ། བོད་ཀྱི་ལོ་རྒྱུས་ལས་བོད་མི་སྒོ་ང་ལས་བྱུང་བའི་
བཤད་ཚུལ་ག་འདྲ་ཡིན།
ལན། སྔོན་གྱི་མཁས་པ་དག་གིས་བོད་འདི་རྒྱ་གར་དང་
ཆཱང་ལས་མཆེད་པར་འདོད་པ་སོགས་བཞེད་ཀྱང་། བོད་མི་རིགས་
རང་ལ་གནའ་དུས་བོན་ལུགས་ཀྱི་རང་རིགས་ཐོག་མར་བྱུང་ཚུལ་གྱི་


བཤད་ལུགས་ཐུན་མོང་མིན་པ་ཞིག་ཡོད་པ་ནི། 《རླངས་ཀྱི་པོ་ཏི་
བསེ་རུ》ལས། འབྱུང་བ་སྣ་ལྔའི་སྙིང་བོ་ལས། སྒོ་ང་ཆེན་པོ་གཅིག་
ཡོང་བ། ཕྱིའི་སྒོང་ཤུན་ལ་ལྷ་བྲག་དཀར་མོ་ཆགས། ནང་གི་སྒོང་ཆུ་
ལ་དུང་མཚོ་དཀར་མོ་འཁྱིལ། བར་གྱི་སྒོ་ངའི་ངར་ཆ་ལ་རིགས་དྲུག་
སེམས་ཅན་ཀུན་ཏུ་གྲོལ། སྒོ་ང་ཕྲུམ་གྱི་བཅོ་བརྒྱད་ཆགས། སྒོ་ང་
བཅོ་བརྒྱད་འབྲིང་བ་དེ། དུང་སྒོང་གཅིག་ཏུ་ཡར་ནས་བྱུང་། དེ་ནི་
སྨོན་པའི་མི་བོ་ལུམ་ལུམ་ཡིན་ཞེས་གསུངས་པའོ། །
དྲི་བ། བོད་ཀྱི་ལོ་རྒྱུས་ལས་བོད་མི་སྤྲེའུ་དང་བྲག་སྲིན་
ལས་བྱུང་བའི་བཤད་ཚུལ་ག་འདྲ་ཡིན།
ལན། རང་རེའི་མི་རིགས་ལ་གནའ་སྔ་མོ་ནས་རང་གི་
རིགས་རྒྱུད་ཀྱི་ཐོག་མ་སྤྲེའུ་དང་བྲག་སྲིན་མོ་གཉིས་འདུས་པ་ལས་་་
འཕེལ་བའི་གཏམ་རྒྱུད་གྲགས་ཆེ་བ་ཞིག་ཡོད་དེ། དུས་རབས་
བདུན་པའི་སྟོད་དུ་རྒྱལ་པོ་སྲོང་བཙན་སྒམ་པོས་མཛད་ཅིང་།
བསྟན་པ་ཕྱི་དར་གྱི་སྐབས་ཇོ་བོ་རྗེ་དང་གྲུབ་ཐོབ་དངོས་གྲུབ་་་
གཉིས་ཀྱིས་གཏེར་ནས་བཏོན་པར་གྲགས་པའི《བཀའ་ཆེམས་ཀ་་་་
ཁོལ་མ》དང《མ་ཎི་བཀའ་འབུམ»གཉིས་སུ་དེ་རྒྱས་པར་འཁོད་་་་
པ་འདི་ལྟར། དེ་ནས་མིའི་འགྲོ་བ་བྱུང་ཚུལ་ནི། སྤྲུལ་པའི་སྤྲེའུ་


བྲག་སྲིན་འདུས་པ་ལས། །རིགས་དྲུག་ནས་འཕོས་སྤྲེའུ་ཕྲུག་དྲུག་
ཅིག་བྱུང་ཞེས་པ་དང་། ་ཀུན་ཕ་ཡིས་ཤིང་ཏོག་གིས་གང་བ། །
ནགས་མ་བྱ་ཚོགས་ཅན་ཞེས་བྱ་བར་བསྐྱལ། །ལོ་འགའ་ལོན་ནས་ལྟ་
རུ་ཕྱིན་པའི་ཚེ། །དེ་ལས་མི་མིན་སྤྲེའུ་མིན་བཞི་བརྒྱར་འཕེལ་ཞེས་
དང༌། ཡང་ལོ་ཏོག་ཟོས་པས་དེ་ཀུན་མི་ཉིད་གྱུར། །མ་རྨོས་འབྲུ་ཟ་
གོས་སུ་ཤིང་ལོ་གྱོན། །ནགས་ན་རི་དྭགས་ལྟ་བུར་གནས་པ་ཡི། །ཀློ་
དང་མོན་ལྟར་སྤྱོད་པས་བོད་ཡུལ་གང་ཞེས་གསུངས་པའོ། །
དྲི་བ། བོད་ཀྱི་ལོ་རྒྱུས་ལས་བོད་ཡུལ་ཆགས་ཚུལ་སྐོར་
ལ་འགྲེལ་བཤད་ཇི་ལྟར་བརྒྱབ་ཡོད།
ལན། 《ཆོས་འབྱུང་མཁས་པའི་དགའ་སྟོན»ལས། མཚོ་
དེ་འཁོལ་བ་ཞི་ཞིང་རབ་ཏུ་བསིལ། །ཀོང་གི་ཆུ་བརླག་ཅེས་བྱའི་
ཟོམས་ཕྱེ་བས། །རུ་བཞི་ཆུ་ཡིས་གང་བ་དེ་རུ་ཐིམ། །ཆུ་གཞན་དག་
ཀྱང་དེ་ལྟར་ཐིམ་པ་ཡིས། །བོད་ཁམས་ཡུལ་གྱི་རྣམ་པ་གསལ་བོར་
དོད་ཅེས་དང་། གཞན《དེབ་ཐེར་སྔོན་པོ》དང《རྒྱལ་རབས་
གསལ་བའི་མེ་ལོང》སོགས་ཞལ་མཐུན་པར་བོད་ཁམས་འདི་དང་་་
ཐོག་ཆུ་ཡི་རྒྱ་མཚོ་ཆེན་པོ་ཞིག་ཡིན་པ་བསྟན་ཡོད་ཅིང་། ཕྱིས་སུ་ཆུ་
བྲི་ནས་ལྟ་ན་སྡུག་པའི་མདོ་དབུས་མཐོ་སྒང་གི་ཡུལ་ལྗོངས་སུ་གྱུར་་


པའི་བརྒྱུད་རིམ་ཡང་ཞིབ་ཏུ་འཁོད་ཡོད་དོ། །བོད་ཀྱི་ལོ་རྒྱུས་ལས་
བྱུང་བའི་བཤད་ལུགས་འདི་དེང་རབས་ཚན་རིག་མཁན་པོ་རྣམས་་
ཀྱི་དགོངས་པ་དང་ཤིན་ཏུ་མཐུན་པ་སྟེ། ཉེ་ལམ་ཚན་རིག་པ་ཚོས་
རྟོག་ཞིབ་བྱས་པའི་སྡོམ་ཚིག་ཏུ། ད་ཕན་ཕལ་ཆེར་ལོ་ངོ་དུང་ཕྱུར་
གཅིག་དང་བྱེ་བ་དྲུག་གི་ཡས་མས་སུ་ཁ་བའི་ལྗོངས་འདི་ད་དུང་ཆུ་
གཏེར་ཆེན་པོ་ཞིག་ཡིན་ལ། ལོ་ས་ཡ་གཉིས་དང་འབུམ་ལྔའི་གོང་
ཙམ་དུ་ས་བབ་ཁད་ཀྱིས་མཐོ་རུ་ཕྱིན་པས་སྐམ་ས་ཆེན་པོ་འདི
ཆགས། དེའི་རྒྱུ་རྐྱེན་ནི་སའི་གོ་ལའི་འགུལ་སྐྱོད་ཀྱི་དབང་གིས་ཧི་
མ་ལ་ཡའི་རི་རྒྱུད་མཐོ་རུ་ཤུགས་ཆེན་སོང་བས། མདོ་དབུས་མཐོ་
སྒང་སྤྱི་དང་ཁྱད་པར་དབུས་གཙང་ས་ཁུལ་སོགས་ཀྱི་རང་བྱུང་་་་
ཁོར་ཡུག་ལ་འགྱུར་ལྡོག་ཆེན་པོ་བྱུང་བ་སྟེ། «ཆོས་འབྱུང་མཁས་
པའི་དགའ་སྟོན»ལས། སྟོད་ཁམས་གསུམ་གངས་དང་གཡའི་ར་བ་
རྫིང་འདྲ་བ་ན། ·ཤྭ་བ་དང་དགོ་བ་ལ་སོགས་པ་རི་དྭགས་ཀྱིས་ཡུལ་
འཛིན། བར་ཁམས་གསུམ་བྲག་དང་སྤང་གི་གཤོང་ཡུར་བ་འདྲ་བ་
ན། སྤྲེའུ་དང་བྲག་སྲིན་ལ་སོགས་གནས། སྨད་ཁམས་གསུམ་
ནགས་ཀྱི་ལྗོངས་ཞིང་དང་འདྲ་བ་ན། གླང་པོ་ཆེ་དང་འདབ་ཆགས་
ལ་སོགས་པ་ལས། འགྲོ་བ་མི་བྱ་བ་གཅིག་ཀྱང་མེད་ཅེས་དང་།


«དཔྱིད་ཀྱི་རྒྱལ་མོའི་གླུ་དབྱངས》ལས། སྟོད་གཡའ་རི་དང་བྲག་
རི། བར་བྲག་དང་སྤང་ལྗོངས། སྨད་རྩི་ཤིང་དང་ནགས་ཚལ་གྱི་
ཡལ་ག་སྟུག་པོས་དབྱིག་འཛིན་གོས་སུ་བཀླུབས་པ་ལྟ་བུ་ཞེས་་་་་་་་་
གསུངས་པ་ལྟར་རོ། །
དྲི་བ། བོད་ཀྱི་ལོ་རྒྱུས་ལས་བྲུ་ཤ་ཞེས་པ་དེ་ཡུལ་གང་ལ་
ངོས་འཛིན་དགོས།
ལན། བྲུ་ཤ་ནི་བོད་གནའ་བོའི་རུས་མིང་ཞིག་སའི་མིང་དུ་
ཐོགས་པ་ཡིན། བྲུ་ཤ་ཞེས་པའི་ཐ་སྙད་ལ་འབྲི་ཚུལ་མང་དུ་ཡོད།
དཔེར་ན། ཡིག་རྙིང་ལས་བྲུ་ཞ་ཞེས་བྲིས་ཡོད་དེ། དེ་ནི་ཨ་མདོའི་
ཡུལ་སྐད་དུ་ཤ་ཟ་བ་ལ་ཞ་ཟ་བ་སོགས་ཤ་སྒྲ་ལ་ཞ་སྒྲ་ལྟར་ཀློག་པ་་་་་་
ཤིན་ཏུ་མང་བས་དེ་འདྲ་ཡིན་པར་སྙམ། གཞན་ཡང་བྲུ་ཤད་དང་།
བྲུ་ཤན། སྦྲུ་ཤལ། འབྲུ་ཤལ་སོགས་ཀྱི་འབྲི་སྟངས་ཀྱང་ཡོད་ལ།
ཕྱིས་བྱུང་ཡིག་ཆ་ཁག་ཏུ་བྲུ་ཤ་ཞེས་འབྲི་བ་དང༌། བོད་ཀྱི་ཡིག་ཚང་
དུ་བྲུ་ཤའི་ཐ་སྙད་ལ་འགྱུར་བ་ཅུང་ཙམ་མ་གཏོགས་བྱུང་མེད་ཅིང་།
བྲུ་ཤའི་ཡུལ་གྱི་ས་ཁྱོན་ཇི་ལྟར་འགྱུར་ཡང་མིང་ལ་འགྱུར་བ་ཐེབས་་་
མེད། བྲུ་ཤ་ཞེས་པ་ནི་བོད་ཀྱི་ནུབ་ཕྱོགས་མཐའ་མཚམས་ཀྱི་ཡུལ་
ལུང་བྱེ་བྲག་པ་ཞིག་གི་མིང་ཡིན་ཞིང་། བྲུ་ཤ་འདི་མངའ་རིས་ལྷོ་


རྒྱུད་ཀྱི་ས་ཆ་ཞིག་ཡིན་ལ། བོད་ཀྱི་ནུབ་ཕྱོགས་སུ་ཡོད་ཅིང་། བྲུ་ཤ་
ཆུང་བ་དང་འབྲེལ། ནུབ་མཐའ་རྒྱ་གར་བྱང་མ་དང་ཨྱོན་གཉིས་
དང་འབྲེལ། ས་ནས་མདངས་ལེགས་པའི་གསེར་ཐོན། བོད་ཀྱི་
མངའ་འོག་ཏུ་མཆིས། བྲུ་ཤ་ཆུང་བ་ནི་རྒྱའི་རྒྱལ་ས་ནས་ལེ་དབར་
དགུ་སྟོང་ལྷག་ཙམ་གྱི་གནས་སུ་ཡོད། དེའི་ཅུང་ཟད་ལྷོ་རུ་ཉེ་བའི
ཤར་ཕྱོགས་ལེ་དབར་སུམ་སྟོང་གི་མཚམས་སུ་བོད་ཀྱི་བཙན་པོའི་ཕོ་
བྲང་ཡོད་པ་དང་། ཤར་ཕྱོགས་ལེ་དབར་བརྒྱད་བརྒྱའི་མཚམས་སུ་
ཨྱོན་ཡོད། ཤར་ལྷོའི་ལེ་དབར་སུམ་བརྒྱའི་མཚམས་སུ་བྲུ་ཤཚེ་བ་
ཡོད། ལྷོ་ཕྱོགས་ཀྱི་ལེ་དབར་ལྔ་བརྒྱའི་མཚམས་སུ་ཀསྨིར་ཡོད་ཅེས་
པ་དང་། བྲུ་ཤ་ཆེ་བ་དང་བྲུ་ཤ་ཆུང་བ་གཉིས་དང་ཐོག་གཅིག་ཡིན་
པ་ལ། བོད་ཀྱི་སྟོབས་ལ་འཇིགས་ཏེ་ཡུལ་གཉིས་སུ་ཆད་པ་ལས་བྲུ་
ཤ་ཆེ་ཆུང་གཉིས་བྱུང་། བྲུ་ཤ་ཆུང་བ་ནི་བྲུ་ཤའི་ཡུལ་གྱི་མི་ཚོ་སྐོར་
གཅིག་བོད་དང་འགལ་བ་བྱུང་སྟེ། དེང་གི་ས་གནས་ཅིར་ཅི་ཐི་ས་
ཁུལ་དུ་ཕྱིར་སྤོས་པ་ལས་གྲུབ་པར་བརྗོད་ཅེས་པ་སོགས་ལ་གཞིགས་
ན། ཕལ་ཆེར་དེང་གི་ཕ་ཁི་སི་ཐན་དང༌། རྒྱ་གར། བོད་ལྗོངས་
སོགས་འདྲེས་མཚམས་ཀྱི་ཀསྨིར་བྱང་ཤར་གྱི་ཕྱོགས་དེར་བསྟན་ལ།
བོད་རྒྱལ་ཁྲི་ལྡེ་གཙུག་བརྟན་གྱིས་དབང་བསྒྱུར་པ་ནས་བཟུང་། བྲུ་


ཤ་ཆེ་ཆུང་གཉིས་སུ་གྱུར་ཡོད་པ་རེད། ཞང་ཞུང་དང་བྲུ་ཤ་གཉིས་
ནི་་ས་གནས་མི་གཅིག་པའི་ཡུལ་ལུང་བྱེ་བྲག་པ་གཉིས་ཡིན་མོད།
ཡིན་ཡང། དེ་གཉིས་ཕན་ཚུན་བར་ཐག་ཉེ་བས་རིག་གནས་ཀྱི་འགྲོ་
ལམ་བཏོད་ཡོད་པ་བོན་གྱི་ལོ་རྒྱུས་དེབ་ཐེར་ལས་གསལ།
དྲི་བ། བོད་ཀྱི་ལོ་རྒྱུས་ལས་དམག་གི་རུ་ཆེན་བརྒྱད་ཅེས་
པ་ནི་གང་དག་ཡིན།
ལན། བོད་ཀྱི་ལོ་རྒྱུས་ལས་དམག་གི་རུ་ཆེན་བརྒྱད་ཅེས་
པ་ནི། དང་པོ་དབུ་རུ་སྟོད་ཀྱི་དམག་སྒར། དབུ་རུ་སྟོད་ཀྱི་དམག་
དཔོན་ནི་སྣ་ནམ་རྒྱལ་རྒན། དཔུང་ཟླའམ་དཔུང་རོགས་ནི་གནོན་
འཕན་གསུམ། རུ་རྟ་ཟེ་དཀར་རྟ་སྐྱ། རུ་དར་དམར་པོ་ལྕེ་ཁྲ་བོ།
དམག་གི་བཞེད་པ་ནི་མཚོ་ལ་ཁ་བ་འབབ་བཞིན་དུ་འོང་སྐད།
གཉིས་པ་དབུ་རུ་སྨད་ཀྱི་དམག་སྒར། དབུ་རུ་སྨད་ཀྱི་དམག་དཔོན་
ནི་དབའས་སྐྱེས་བཟང་སྟག་སྣ། དཔུང་ཟླའམ་དཔུང་རོགས་ནི་
ཤུད་བུ་ཁོད་བཙན། རུ་རྟ་མཚལ་བུ་གཟིག་རིས། རུ་དར་དཔལ་
དར་དམར་པོ། དམག་གི་བཞེད་པ་ནི་མཚོ་ལ་གངས་བབས་འདྲ་
བཞིན་ནོ། །གསུམ་པ་གཡོ་རུ་སྟོད་ཀྱི་དམག་སྒར། གཡོ་རུ་སྟོད་ཀྱི་
དམག་དཔོན་ནི་མྱང་སྟག་གཟིག་གཡུ་བཙན། དཔུང་རོགས་ནི་


གཡས་མང་བཞེར། རུ་རྟ་མོག་རོ་བུན་བུན། རུ་དར་སེང་གེ་དམར་
པོ། དམག་གི་བཞེད་པ་ནི་མཚོ་ལ་སྦྲང་ཆར་བབས་པ་བཞིན་དུ་
འགྲིམས་ནས་འོང་ངོ༌། །བཞི་པ་གཡོ་རུ་སྨད་ཀྱི་དམག་སྒར། གཡོ་
རུ་སྨད་ཀྱི་དམག་དཔོན་ནི་མཆིམས་རྒྱལ་གཟིགས་ཤུད་རིང༌།
དཔུང་རོགས་ནི་སོ་གད་གཉེན་བཞེར། རུ་རྟ་མཚལ་བུ་རྟིང་དཀར།
རུ་དར་དར་དཀར་སྙིང་ནག དམག་གི་བཞེད་པ་ནི་མཚོ་ལ་སྦྲང་
ཆར་འབབ་པ་བཞིན་ནོ། །ལྔ་པ་གཡས་རུ་སྟོད་ཀྱི་དམག་སྒར།
གཡས་རུ་སྟོད་ཀྱི་དམག་དཔོན་ནི་ཁྱུང་བོ་སྟག་བཟང་ཉ་སྟོང་།
དཔུང་རོགས་ནི་སྦ་ཚབ་མཚོ་བཞེར་ཙང་ལོད། རུ་རྟ་མཚལ་བུ་མེ་
སྟག རུ་དར་དར་ནག་སྙིང་དཀར་ལ་བྱ་ཁྱུང་བྲིས་པ། དམག་གི་
བཞེད་པ་ནི་སྤང་ལ་མེ་ལྕེ་མཆེད་པ་བཞིན་འོང་ངོ་། །དྲུག་པ་གཡས་
རུ་སྨད་ཀྱི་དམག་སྒར། གཡས་རུ་སྨད་ཀྱི་དམག་དཔོན་ནི་མགོས་ཁྲི་
གཉེན་ཡང་འཕྱོས། དཔུང་རོགས་ནི་ལང་བ་མགོན་ནེ། རུ་རྟ་སྔོན་
པོ་གཡུ་རྟ། རུ་དར་སྐྱར་ཁ་གོང་ཁྲ། དམག་གི་བཞེད་པ་ནི་སྤང་ལ་
མེ་ལྕེ་མཆེད་པ་བཞིན་འོང་ངོ་། །བདུན་པ་རུ་ལག་སྟོད་ཀྱི་དམག་
སྒར། རུ་ལག་སྟོད་ཀྱི་དམག་དཔོན་འབྲོ་རྒྱལ་མཚན་སེང་གེ
དཔུང་རོགས་ནི་གནམ་སྡེ་གུར་ཚབ། རུ་རྟ་ངང་བ་ཕུད་དམར། རུ་


དར་སེང་དཀར་གནམ་འཕྱོ། དམག་གི་བཞེད་པ་ནི་གངས་ལ་སེང་
གེ་འགྲིམ་པ་བཞིན་འོང་སྐད་དོ། །བརྒྱད་པ་རུ་ལག་སྨད་ཀྱི་དམག་
སྒར། རུ་ལག་སྨད་ཀྱི་དམག་དཔོན་ནི་ཁྱུང་བོ་གཡུའི་ཟུར་ཕུད།
དཔུང་རོགས་ནི་མཆིམས་བཙན་བཞེར་ལྷ་གཟིགས། རུ་རྟ་རག་པ་
རྔོག་ནག རུ་དར་དཔལ་དར་ནག་པོ། དམག་གི་བཞེད་པ་ནི་
གངས་ལ་སེང་གེ་འགྲིམ་པ་བཞིན་འོང་སྐད་དོ།།
དྲི་བ། བོད་ཀྱི་ལོ་རྒྱུས་ལས་འ་ཞ་ཞེས་པ་དེ་ཡུལ་གང་ལ་
ངོས་འཛིན་དགོས།
ལན། «དེབ་ཐེར་དཀར་པོ》»ལས། བཙན་པོའི་དུས་
སྐབས་སུ། བོད་ཀྱི་རྒྱལ་ཕྲན་ཁོངས་སུ་གཏོགས་པའི་འ་ཞ་ནི་ཀན་
སུའུ་དང་མཚོ་སྔོན་གྱི་ཕྱོགས་སུ་གནས་པའི་ཐུ་ལུ་ཧུན་ཟེར་བ་དེ་མ
ཡིན་ཏེ། དེ་ནི་མཚོ་སྔོན་དང་ཀན་སུའུ་ཡི་ས་མཚམས་ནས་ལྷོ་སྦད་
ལན་ལ་ཐུག་གི་བར་དུ་བོད་ཀྱི་ཤར་མཐར་གཞུ་དབྱིབས་ལྟར་
བསྐོར་ནས་ཡོད་པ་དང་། དེའི་རྒྱ་ཁྱོན་ལ་ལེ་དབར་སྟོང་ཕྲག་ཙམ་
ཡོད་པས། དེ་དང་ཉེ་བའི་བོད་ཀྱི་ཁྱབ་ཁོངས་སུ་གནས་པའི་རྒྱལ་
ཕྲན་ལ་བོད་རྣམས་ཀྱིས་འ་ཞ་ཞེས་འབོད་པའོ། །


དྲི་བ། བོད་ཀྱི་ལོ་རྒྱུས་ལས་ཡང་འདུལ་གྱི་གཙུག་ལག་
ཁང་བཞི་ཟེར་བ་ནི་གང་དག་ཡིན།
ལན། བོད་ཀྱི་ལོ་རྒྱུས་ལས་ཡང་འདུལ་གྱི་གཙུག་ལག་ཁང་
བཞི་ཟེར་བ་ནི། དང་པོ་ཀོང་པོ་བུ་ཆུ་ལྷ་ཁང་། སྲིན་མོའི་གྲུ་མོ་
གཡས་གནོན་པ་ལ་ཀོང་པོ་བུ་ཆུ་ལྷ་ཁང་བཞེངས། ཉིང་ཁྲི་རྫོང་
ཁོངས་སུ་ཡོད། གཉིས་པ་ལྷོ་བྲག་མཁོ་མཐིང་ལྷ་ཁང་། སྲིན་མོའི་
གྲུ་མོ་གཡོན་གནོན་པ་ལ་ལྷོ་བྲག་མཁོ་མཐིང་ལྷ་ཁང་བཞེངས། ལྷོ་
ཁའི་བྲག་རྫོང་ཁོངས་སུ་ཡོད། གསུམ་པ་མང་ཡུལ་དགེ་གནས་ལྷ་
ཁང་། སྲིན་མོའི་པུས་མོ་གཡས་གནོན་པ་ལ་མང་ཡུལ་བྱམས་སྤྲིན་
དགེ་གནས་ལྷ་ཁང་བཞེངས། གཞིས་རྩེའི་སྐྱིད་གྲོང་རྫོང་ཁོངས་སུ་
ཡོད། བཞི་པ་བྱང་པྲ་དུམ་རྩེའི་ལྷ་ཁང་། སྲིན་མོའི་པུས་མོ་གཡོན་
གནོན་པ་ལ་བྱང་པྲ་དུམ་རྩེའི་ལྷ་ཁང་བཞེངས། གཞིས་རྩེའི་འབྲོང་
པ་རྫོང་ཁོངས་སུ་ཡོད། འདི་དག་ལ་བོད་ཀྱི་ལོ་རྒྱུས་ལས་ཡང་
འདུལ་གྱི་གཙུག་ལག་ཁང་བཞི་ཞེས་གྲགས་སོ། །
དྲི་བ། བོད་ཀྱི་ལོ་རྒྱུས་ལས་རུ་གནོན་གྱི་གཙུག་ལག་ཁང་
བཞི་ཟེར་བ་ནི་གང་དག་ཡིན།
ལན། བོད་ཀྱི་ལོ་རྒྱུས་ལས་རུ་གནོན་གྱི་གཙུག་ལག་ཁང་


བཞི་ཟེར་བ་ནི། དང་པོ་ཁམས་གློང་ཐང་སྒྲོལ་མ་ལྷ་ཁང་། སྲིན་མོའི་
ལག་མཐིལ་གཡས་གནོན་པ་ལ་ཁམས་གློང་ཐང་སྒྲོལ་མ་ལྷ་ཁང་
བཞེངས། ཁམས་སྡེ་དགེའི་ཁོངས་སུ་ཡོད། གཉིས་པ་མོན་སྐྱེ་ཆུ་ལྷ་
ཁང་། སྲིན་མོའི་ལག་མཐིལ་གཡོན་གནོན་པ་ལ་མོན་སྐྱེ་ཆུ་ལྷ་ཁང་
བཞེངས། འབྲུག་པ་རྒྱལ་ཁབ་ཀྱི་མངའ་ཁོངས་སུ་ཡོད། གསུམ་པ་
ཚལ་རིགས་སྒྲོལ་མ་ལྷ་ཁང་། སྲིན་མོའི་རྐང་མཐིལ་གཡས་གནོན་པ་
ལ་ཚལ་རིགས་སྒྲོལ་མ་ལྷ་ཁང་བཞེངས། མངའ་རིས་ས་ཁུལ་དུ་ཡོད།
བཞི་པ་ཚངས་པ་རླུང་གནོན་གྱི་ལྷ་ཁང་། སྲིན་མོའི་རྐང་མཐིལ་
གཡོན་གནོན་པ་ལ་ཚངས་པ་རླུང་གནོན་གྱི་ལྷ་ཁང་བཞེངས། ནཻ་པཱ་
ལ་རྒྱལ་ཁབ་ཀྱི་མངའ་ཁོངས་སུ་ཡོད། འདི་དག་ལ་བོད་ཀྱི་ལོ་རྒྱུས་
ལས་རུ་གནོན་གྱི་གཙུག་ལག་ཁང་བཞི་ཞེས་གྲགས་སོ། །
དྲི་བ། བོད་ཀྱི་ལོ་རྒྱུས་ལས་རུས་ཆེན་བཞི་འདྲེན་ཚུལ་
ག་འདྲ་ཡིན།
ལན། དང་པོ། 《ཁམས་སྡེ་དགེ་རྒྱལ་པོའི་ལོ་རྒྱུས>ལས།
རྩ་བའི་རུས་ཆེན་བཞི་ཡོད་ཟེར། དེ་ནི་སྒ། འབྲུ། སྦྲ། གདོང་བཞི་
རུ་དྲངས་འདུག གཉིས་པ། 《རྒྱ་བོད་ཡིག་ཚང་མཁས་པ་དགའ་
བྱེད»ལས། ནང་གི་རིགས་བཞི་ནི། སྟོང་དང་ལྡོང་དང་སྭེ་དང་རྨུ་


རྣམས་ཏེ་ཞེས་གསུངས། ཡང་དེ་ལས་བོད་ཀྱི་རུས་མི་བུ་གདོང་དྲུག་
ལ། དབྲ་དང་འབྲུ། ལྡོང་དང་སྒ། ནུ་བོ་དང་དབས་བརྡ་བཅས་
དྲུག་དྲངས་འདུག གསུམ་པ། 《སྡེ་སྲིད་བཻ་སེར》ལས། དགའ།
ལྡོང་། འབྲུ། དབྲ། ནེ་བོ། དཔལ་དང་དྲུག་དྲངས་འདུག བཞི་
པ། 《སྡེ་སྲིད་གཡའ་སེལ»ལས། སྭེ། རྨུ། སྟོང་། ལྡོང༌། དབྲ།
འབྲུ་དང་དྲུག་དྲངས་འདུག ལྔ་པ། 《མཁས་པའི་དགའ་སྟོན》
ལས། བོད་ཀྱི་མི་བུ་རིགས་བཞི་ཞེས། སྭེ་དང༌། རྨུ་དང་ལྡོང་། སྟོང་
གི་རིགས་བཞི་བྱུང་བར་གྲགས་ཤིང་། ཡང་དབྲ་དང་འདྲུ་བསྣན་
ནས་མི་བུ་རིགས་དྲུག་ཏུ་གྲགས་སོ་ཞེས་གསུངས། འདི་དག་ལ་ཡི་
གེ་འབྲི་ལུགས་མི་གཅིག་པས། དཔེར་ན། སྒ་ལ་ད་དགའ་དང་ས་
སྒ་གཉིས་འབྲི་བ། སྦྲ་ལ་ད་དབྲ་དང་ས་སྦྲ་གཉིས་འབྱུང་བ། ལྡོང་
ལ་ག་གདོང་དང་ལ་ལྡོང་གཉིས་འབྱུང་བ་ལྟ་བུའོ། །སྤྱིར་རུས་ཆེན་
བཞི་རུ་འདྲེན་ཚེ། སྟོང་དང་སྒ་གཉིས་གཅིག་ཏུ་བྱས་ནས་སྒ་ཞེས་
འདྲེན་པ། སྭེ་དང་སྦྲ་གཉིས་ཀྱང་གཅིག་པར་གསུངས་པས་སྦྲ་ཞེས་
འདྲེན་པ་ཡིན་ལ། དེ་ལྟར་ན། རུས་ཆེན་བཞི་ནི་སྒ་འབྲུ་སྦྲ་གདོང་
བཞིའམ། སྒ་འབྲུ་སྦྲ་ལྡོང་བཞི་ཞེས་འདྲེན་པ་ཡོད། མདོ་ཁམས་
སྟོད་སྨད་དུ་སྒ་འབྲུའི་རིགས་མང་ལ། སྦྲ་རིགས་ཀྱང་རྒྱལ་མོ་ཚ་བ་


རོང་གི་མི་ལྟ་བུ་དང་། ལྡོང་རིགས་ཀྱང་གླིང་གེ་སར་རྒྱལ་པོའི་མི་
རྒྱུད་ད་ལྟ་མགོ་ལོག་སྟོད་སྨད་ཀུན་ཏུ་གནས་སོ་ཞེས་མཁས་དབང་་་
དམུ་དགེ་བསམ་གཏན་གྱིས་གསུངས་སོ། །
དྲི་བ། བོད་ཀྱི་ལོ་རྒྱུས་ཤེས་པའི་དགོས་པ་གང་ཡིན་བཤད་
ཤེས་སམ།
ལན། 《རླངས་ཀྱི་པོ་ཏི་བསེ་རུ»ལས། ལར་སྐྱེས་མི་ཡིས་
རང་གི་སྐྱེས་རྒྱུད་མ་ཤེས་ན། །ནགས་གསེབ་རང་དགར་རྒྱུ་བའི་སྤྲེལ་
འཁྱམས་འདྲ། །རིགས་རུས་ཆོ་འབྲང་གང་ཡིན་མ་ཤེས་ན། །གཡུ་
འབྲུག་ཟོལ་མ་བཅས་པའི་དབྱིབས་དང་འདྲ། །ཡབ་མྱེས་རྣམ་པའི་
ཡིག་ཚང་མ་ཤེས་ན། །མོན་ཕྲུག་ཡུལ་བོར་དོན་མེད་ཡན་པ་འདྲ་
ཞེས་གསུངས་པ་ལྟར། འཇིག་རྟེན་འདིར་སྐྱེས་པའི་མི་ཞིག་ཡིན་ཙ་
ན། རང་ཉིད་སྐྱེས་རྒྱུད་ཀྱི་ཡབ་མེས་སུ་ཡིན་དང༌། དེ་རྣམས་ལ་
མཛད་རྗེས་རླབས་ཆེན་དང༌། ཉམས་མྱོང་བསླབ་བྱ། བླང་དོར་གྱི་
བློ་གྲོས་ཇི་འདྲ་ལྡན་པ་སོགས་མ་ཤེས་ཚེ། ངོ་གནོང་བའི་རྒྱུ་རུ་གྱུར་
པར་མ་ཟད། མི་རུ་སྐྱེས་པའང་དོན་མེད་དུ་གྱུར་ཏོ། །
དྲི་བ། བོད་ཁྲི་སྐོར་བཅུ་གསུམ་ནི་གང་དག་ཡིན།
ལན། བོད་ཁྲི་སྐོར་བཅུ་གསུམ་ནི་ལ་སྟོད་ལྷོ་བྱང་དང།


གུར་མོ། ཆུ་མིག ཤངས། ཞ་ལུ་སྟེ། གཙང་ཕྱོགས་ཀྱི་ཁྲི་སྐོར་དྲུག
རྒྱ་མ་དང་། འབྲི་གུང་། ཚལ་པ། ཐང་བོ་ཆེ་བ། ཕག་གྲུ། གཡའ་
བཟང་སྟེ། དབུས་ཕྱོགས་ཀྱི་ཁྲི་སྐོར་དྲུག དབུས་དང་གཙང་གི་
མཚམས་སུ་ཡར་འབྲོག་ཁྲི་སྐོར་གཅིག་སྟེ་བཅུ་གསུམ་མོ། །སྐབས་
དེར་ཁྲི་སྐོར་རེ་ལ་ཁྲི་དཔོན་གཅིག་དང་། ཁྲི་དཔོན་རེའི་མངའ་
འོག་ཏུ་སྟོང་དཔོན་བཅུ་ཡོད། དེ་དག་གི་མགོ་ན་སྤྱི་དཔོན་ཆེན་པོ་
གཅིག་བསྐོ་བར་འདུག་གོ །བོད་ཀྱི་ལོ་རྒྱུས་ལས་ཡོན་གོང་མ་ཧུ
ལི་སེ་ཆེན་ཧན་གྱིས་འགྲོ་མགོན་འཕགས་པ་ལ་གསང་སྔགས་ཀྱི་་
དབང་ལན་གསུམ་ཞུས་པའི་དང་པོའི་དབང་ཡོན་དུ་བོད་ཁྲི་སྐོར་་་་
བཅུ་གསུམ་ཕུལ་པར་བཤད་ལ། ཁྲི་སྐོར་རེར་ལྷ་སྡེ་བཞི་སྟོང་དང་
མི་སྡེ་དྲུག་སྟོང་ཡོད་པ་དང༌། དེ་ཡང་ཁང་བ་ཀ་བ་དྲུག་གི་ས་ཡོད་
པ། མི་བཟའ་མི་གཉིས། བུ་ཕོ་མོ་གཉིས། གཡོག་ཕོ་མོ་གཉིས་ཏེ་མི་
དྲུག ཕྱུགས་རྟ་བོང་གཉིས། བ་ལང་ར་ལུག་རེ་རྣམས་དང་། ཞིང་
ཧོར་གྱི་སོན་ཁལ་བཅུ་གཉིས་ཀྱི་ས་ཡོད་པ་རྣམས་ལ་ཧོར་དུད་ཆུང་་
གཅིག་ཟེར་བ་ཡིན། དུད་ཆུང་ཉི་ཤུ་རྩ་ལྔ་ལ་དུད་ཆེན་གཅིག དེ་
གཉིས་ལ་རྟ་མགོ་གཅིག དེ་གཉིས་ལ་བརྒྱ་སྐོར་གཅིག དེ་བཅུ་
ལ་སྟོང་སྐོར་གཅིག དེ་བཅུ་ལ་ཁྲི་སྐོར་གཅིག དེ་བཅུ་ལ་ཀླུས་


གཅིག དེ་བཅུ་ལ་ཞིང་གཅིག་ཟེར་ཞིང་། ཧུ་པི་ལི་སེ་ཆེན་ཧན་གྱི་
མངའ་འོག་ཏུ་ཞིང་བཅུ་གཅིག་ཡོད། བོད་ཆོལ་ཁ་གསུམ་ལ་ཞིང་
གཅིག་མ་ལོངས་ཀྱང་། བླ་མ་བཞུགས་ས་དང་བསྟན་པ་དར་ས་
ཡིན་པས་ཞིང་གཅིག་ཏུ་བརྩིས་ནས་ཕུལ་པ་ཡིན་ནོ་ཞེས་གྲགས་
ཤིང་། བོད་ཁྲི་སྐོར་བཅུ་གསུམ་གྱི་ནང་དུ་དབུས་གཙང་གཉིས་མ་
གཏོགས་མངའ་རིས་དང་མདོ་ཁམས་ས་ཁུལ་འདིའི་ཁོངས་སུ་་་་་་་
བརྩིས་མེད།
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོ་ཁྲིར་འདོན་
སྐབས་བཏོན་པའི་དོགས་པ་དྲུག་ནི་གང་དག་ཡིན།
ལན། བོད་རྒྱལ་ཐོག་མ་གཉའ་ཁྲི་བཙན་པོ་ཁྲིར་འདོན་
སྐབས་བཏོན་པའི་དོགས་པ་དྲུག་ནི་རྐུ་ལ་ལན་ཡོད། སྡང་ལ་བྱམས་
ཡོད། གཡག་ལ་མཚོན་ཡོད། དགྲ་ལ་གཉེན་ཡོད། དུག་ལ་སྨན་
ཡོད། བྱད་སྟེམས་ལ་འགྲོལ་ཐབས་ཡོད་བཅས་སོ། །
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོ་སྟེང་ཕྱོགས་
ལྷ་ནས་མཆེད་པར་འདོད་པའི་བཤད་ཚུལ་ག་འདྲ་ཡིན།
ལན། བོད་ཀྱི་ལོ་རྒྱུས་ལས་གཉའ་ཁྲི་བཙན་པོ་སྟེང་ཕྱོགས་
ལྷ་ནས་མཆེད་པར་འདོད་པའི་བཤད་ཚུལ་ནི། 《ཏུང་ཧོང་ཡིག་


རྙིང>ལས། ལྷ་གནམ་གྱྀ་སྟེང་ནས་གཤེགས་པའ། གནམ་ལྷབ་ཀྱི་
ཡབ་ལྷ་བདག་དྲུག་བཞུགས་པའི་སྲས། གཅེན་གསུམ་བླ་ན།
གཅུང་གསུམ་ན། ཁྲྀ་འི་བདུན་ཚིགས་དང་བདུན། ཁྲི་འི་བདུན་
ཚེགས་ཀྱྀ་སྲས། ཁྲི་ཉག་ཁྲྀ་བཙན་པོ། ས་དོག་ལ་ཡུལ་ཡབ་ཀྱྀ་རྗེ།
དོག་ཡབ་ཀྱི་ཆར་དུ་གཤེགས་སཱོ། །ལྷ་རྀ་གྱང་དོར་གཤེགས་ན། རྀ་
རབ་ལྷུན་པོ་ཡང་དགུའ་དུད་དུད། ཤྀང་སྡོང་བོ་ཡང་བང་ཐང་
ཐང་། ཆབ་ལུ་མ་ཡང་དངོ་སིལ་སིལ གོར་ཕ་བང་ལ་སྩོགས་པ་
ཡང་མཉེན་ཁྲུང་ཁྲུང་གིས་ཕྱག་འཚལ་ལོ། བོད་ཀ་གཡག་དྲུག་གྀ་
རྗེར་གཤེགས་སོ་ཞེས་པ་ལྟ་བུའོ། །
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོ་སྤུ་བོའི་ཡུལ་
ནས་བྱོན་པར་འདོད་པའི་བཤད་ཚུལ་ག་འདྲ་ཡིན།
ལན། བོད་རྒྱལ་ཐོག་མ་གཉའ་ཁྲི་བཙན་པོའི་བྱོན་ལུགས་
ལ་བཞེད་པ་མི་མཐུན་པ་མང་སྟེ། ལྷོ་རྒྱ་གར་ནས་མཆེད་པར་
འདོད་པ་དང་། སྟེང་ཕྱོགས་ལྷ་ནས་མཆེད་པར་བཞེད་པ་སོགས་
ཡོད་མོད། འོན་ཏེ། 《ལྡེའུ་ཆོས་འབྱུང》ལས། ཡུལ་སྤུ་བོའི་ཡུལ་
ནས། སྤུའི་མི་མོ་བཙུན་བྱ་བའི་རུམ་ནས་ཐེ་བྲང་སྤུན་དགུ་སྐྱེས་
པའི་ཆུང་དག་ཐེ་བྲང་མང་སྙ་ཨུ་བེ་ར་བྱ་བ། ལྕེས་གདོང་གི་དཀྱིལ་


འཁོར་ཁེབས་པ། ཕྱག་སོར་དྲ་བར་འབྲེལ་བ། ཤིན་ཏུ་གདུག་རྩུབ་
དང་ནུས་མཐུ་ཆེ་བ་གཅིག་བྱུང་བས། འདི་མཐུ་དྲགས་བཤུག་
དགོས་ཟེར་ནས། སྤུ་བོའི་ཡུལ་ནས་བན་བོན་ནུས་མཐུ་ཅན་རྣམས་
ཀྱིས། ཐེ་བྲང་སྐྱས་འདེབས་བྱས་ནས་བོད་དུ་བཤུགས(སྤྱུགས)པ་
ལ། དེར་བོད་ཀྱིས་མི་རྗེ་འཚོལ་བ་དང་ཕྲད་ནས། ཁྱོད་ཇི་འདྲ་
བྱེད་མཁན་ཞིག་ཡིན་བྱས་པས། ང་སྤུ་བོའི་ཡུལ་གྱི་མི་གཅིག་ཡིན་
ཟེར་བས། འོ་ན་ཕྱག་སོར་དང་ལྕེ་ངོ་མཚར་ཆེ་བ་འདུག་པ། ཁྱོད་
ལ་ནུས་མཐུ་ཡོད་པ་འདྲ་བ་བྱས་པས། ཁོ་ན་རེ་ནུས་མཐུ་དང་རྫུ་
འཕྲུལ་ཆེ་དྲགས་པས་བཤུགས་པ་ཡིན་ཞེས་ཟེར། འོ་ན་ངེད་ཀྱི་རྗེ་
བཅོལ་ལོ་བྱས་ནས་གཉའ་བའི་ཁྲི་ལ་བླངས་ནས། འདི་རྗེ་གཉའ་ཁྲི་
བཙན་པོ་ཡིན་བྱས་ནས་རྗེ་བཅོལ་པའི་ལོ་རྒྱུས་གདའ་སྟེ། འདི་ནི་
རྗེའི་རྔན་ནམ་མཚང་ལགས་སོ་ཞེས་འཁོད་པ་དང་། ཡང《བཀའ་
ཐང་སྡེ་ལྔ》ལས། གནམ་ལྷ་བབས་ཀྱི་རྒྱལ་པོ་གཉའ་ཁྲི་བཙན།
གླེང་ལུགས་མ་མཐུན་གསང་བསྒྲགས་ཡང་གསང་ཟེར། གསང་བ་
རྒྱལ་པོ་འཆད་པས་ཆོས་ལུགས་གླེང༌། བསྒྲགས་པ་ལྷ་ལས་འཆད་
པས་བོན་ལུགས་གླེང་། ཡང་གསང་ཐེ་བྲང་འཆད་པས་དམངས་
བློན་གླེང་། སྤུ་ཡུལ་མོ་བཙུན་གུང་རྒྱལ་ལ། ཐེ་བྲང་སྤུན་དགུ་སྐྱེས་


པ་ལས། ཆུང་དག་ཨུ་བེ་ར་ནས་འཆད་ཅེས་པ་ལྟ་བུའོ།
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོ་སྤྱན་འདྲེན་
མཁན་གྱི་ཤེས་པ་མཁན་བཅུ་གཉིས་ནི་གང་དག་ཡིན།
ལན། བོད་རྒྱལ་ཐོག་མ་གཉའ་ཁྲི་བཙན་པོ་སྤྱན་འདྲེན་
མཁན་གྱི་ཤེས་པ་མཁན་བཅུ་གཉིས་ནི་བཙན་པ་ལྷོ་དང་གཉགས།
བཙུན་པ་ཁྱུང་དང་སྣུབས། གཉན་པ་སེ་དང་སྤོ་སྟེ་ཡབ་འ
རུས་དྲུག་དང་། ལྷ་བོ་ལྷ་སྲས་བོན། སེ་བོན་རྨ་བོན། ཅོག་ལ་བོན།
ཞང་ཞུང་བོན། ཚེ་མི་བོན་བཅས་སོ།
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོ་མ་བྱོན་གོང་
གི་བོད་ཡུལ་གྱི་རྣམ་པ་ག་འདྲ་ཡིན།
ལན། 《ཆོས་འབྱུང་མཁས་པའི་དགའ་སྟོན》ལས། རྒྱལ་
ཕྲན་དེ་རྣམས་འཐབ་རྩོད་གསོད་གཅོད་དགའ། །ལེགས་ཉེས་མི་རྩི་
བཀྱོན་འབེབས་བཙོན་རར་འཛུད། །མཐའ་བཞིའི་རྒྱལ་པོས་རྟག་
ཏུ་མནར་ཞིང་གཙེ། །རྒྱ་ནག་རྒྱལ་པོ་ཤིང་ལ་སྦྲུལ་ལྟར་འཁྲི། །རྒྱ་
གར་རྒྱལ་པོ་ལུག་ལ་སྤྱང་ལྟར་འཇབ། །སྟག་གཟིག་རྒྱལ་པོ་བྱ་ཁྱུར་
ཁྲ་ལྟར་རྒྱུག །གེ་སར་རྒྱལ་པོ་ཤིང་ལ་རྟ་ལྟར་འཚབ་ཅེས་བྱུང་
དང་། ཡང་འཐབ་ཏུ་མི་ཐུབ་བོད་ལ་དམག་གྲངས་ཉུང༌། །ཡུལ་


གཞན་འགྲོ་རུ་རྒྱལ་ཕྲན་གྱིས་མི་སྟེར། །ཐང་ལ་མི་ཆགས་བྲག་རི་
བཙན་པོ་འཛིན། །བཟའ་བཏུང་མི་རྙེད་བཀྲེས་སྐོམ་སྡུག་བསྔལ་ཆེ།།
བོད་ཡུལ་མི་རྣམས་རབ་ཏུ་སྡུག་བསྔལ་ཆེ་ཞེས་དང༌། འཕགས་པའི་
ཐུགས་རྗེས་བྱིན་གྱིས་བརླབས་པ་ཡིས །གཉའ་ཁྲི་བཙན་པོ་བོད་
ཡུལ་རྗེར་གཤེགས་ནས། །བོད་འབངས་བདེ་ཞིང་སྐྱིད་པར་མཛད་
པ་ཡིན་ཞེས་པའོ། །
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོ་མ་བྱོན་གོང་
དུ་དབང་མཛད་ཀྱི་རིམ་པ་བཅུ་གཉིས་བྱུང་ཟེར་བ་བདེན་ནམ།
ལན། 《ལྡེའུ་ཆོས་འབྱུང》»ལས། དེ་ནས་གློ་བུར་རྒྱལ་
པོའི་བྱོན་ལུགས་ནི། །མ་བྱོན་གོང་ནས་དབང་མཛད་བཅུ་གཉིས་
རྣམས། །རིམ་པར་བྱུང་བས་ཕྱོགས་བཞིའི་དགྲ་མ་ཐུལ། །ཞེས་པ་
ལྟར། གཉའ་ཁྲིའི་ཡར་སྔོན་དུ་དབང་མཛད་བཅུ་གཉིས་བྱུང་བར་
གྲགས་ལ། དབང་མཛད་བཅུ་གཉིས་ཀྱི་རིམ་པ་ནི་གཤམ་གསལ་
ལྟར། དང་པོ་གནོད་སྦྱིན་ནག་པོ་ཞེས་བྱ་བ་བྱུང་སྟེ། །ཡུལ་གྱི་མིང་
ཡང་བཟངས་ཡུལ་རྒྱན་མེད་བྱ་བར་བཏགས། །ལག་ཆར་མདའ་
གཞུ་འཕེན་པ་དེ་ནས་བྱུང༌། །གཉིས་པ་རེ་ལྡེ་མགོ་གཡག་བདུད་
ཀྱིས་བྱས། །ཡུལ་གྱི་མིང་ཡང་བདུད་ཡུལ་གླིང་དགུ་ཟེར །སྟ་རེ་


དགྲ་སྟ་དུས་དེར་ལག་ཆར་བྱུང༌། །གསུམ་པ་གཉའ་རིང་ཕྲག་མེད
སྲིན་གྱིས་བྱས། །ཡུལ་གྱི་མིང་ཡང་ནག་པོ་དགྲ་འདུལ་ཟེར། །ལག་
ཆར་སྲིན་མོ་རྐང་དང་སྒྱོགས་གཉིས་བྱུང་། །བཞི་པ་དམར་འཇམ་
ཞེས་བྱ་ལྷ་ཡིས་བྱས། །ཡུལ་གྱི་མིང་ནི་ལྷ་ཡུལ་གུང་ཐང་ཟེར། །ལག་
ཆར་ཁ་ཊཱཾ་རྩེ་གསུམ་དེ་ནས་བྱུང༌། །ལྔ་པ་ཀླུའི་དབང་བྱས་ངམ་བྲང་
ཅང་བྲང་ཟེར། །ལག་ཆ་མདུང་ལ་བྱེད་པ་དེ་ནས་བྱུང༌། །དྲུག་པ་
འདྲེས་དབང་བྱས་ལང་ཏང་ལིང་ཏང་ཟེར། །ལག་ཆར་རྒྱུག་པ་སྐྱོག་
ཅན་དེ་ནས་བྱུང༌། །བདུན་པ་མ་སངས་རུ་དགུས་དབང་བྱས་ཏེ། །
ཡུལ་གྱི་མིང་ནི་བོད་ཁམས་གཡང་དྲུག་ཟེར། །ལག་ཆར་དོང་རལ་
ཕུབ་ཆུང་དེ་ནས་བྱུང་། །བརྒྱད་པ་ཀླུས་དབང་བྱས་བོད་ཁམས་
གླིང་དགུར་བཏགས། །དགུ་པ་མི་མ་ཡིན་གྱིས་དབང་བྱས་ཏེ། །
ཡུལ་གྱི་མིང་ནི་ངམ་ཡུལ་ནག་པོར་བཏགས། །བཅུ་པ་ཟ་རིད་སྤུན་
དྲུག་དག་གིས་དབང་བྱས་ཏེ།། །ཡུལ་གྱི་མིང་ལ་སྟོང་སྡེ་བཅོ་བརྒྱད་
ཟེར། །བཅུ་གཅིག་རྒྱལ་ཕྲན་བཅུ་གཉིས་དབང་བྱས་སྐད། །ཀུན་གྱི་
ཐ་མར་སིལ་མ་བཞི་བཅུ་བྱས། །ཡུལ་གྱི་མིང་ནི་བཟངས་ཡུལ་གྱད་
དུ་བཏགས་ཞེས་གསུངས་པའོ། །


དྲི་བ བོད་རྒྱལ་ཐོག་མ་གཉའ་ཁྲི་བཙན་པོ་ལ་མཛད་
རྗེས་གཙོ་བོ་གང་དག་ཡོད།
ལན། རྗེ་གཉའ་ཁྲི་བཙན་པོས་གནམ་མུག་མུག་གམ་མུ་ཚོ་
བཟའ་ཁབ་ཏུ་བཞེས་ནས་སྲས་མུ་ཁྲི་བཙན་པོ་འཁྲུངས། ཁོང་གིས་
མཚེ་མི་སྤུ་རྒྱལ་དང་ཙོ་མི་ཕྱག་གར་གཉིས་སྐུ་བོན་དུ་མཛད་ཅིང་།
མཐའ་འཁོར་དུ་གནས་པའི་མཆིམས་ཡུལ་དང་གནུབས་ཡུལ་་་་་་་་
སོགས་རྒྱལ་ཕྲན་རྣམས་ཕམ་པར་མཛད་དེ། དེ་དག་རང་གི་མངའ་
ཁོངས་སུ་བསྡུས་ཤིང་། ཕོ་བྲང་ཡུམ་བུ་བླ་སྒང་དང་གནས་མཁར་
གཡུང་དྲུང་ལྷ་རྩེ་སོགས་བཞེངས། ཕྱི་བློན་དང་ནང་བློན་བསྐོས་ཏེ་
ཆབ་སྲིད་ཀྱི་འཕྲིན་ལས་གལ་ཆེན་རྣམས་མོལ་བསྡུར་ཐག་གཅོད་
མཛད་པ་དང་། ནང་གི་སྐུ་སྲུང་དང་ཕྱིའི་སོ་ཁ་སྲུང་བའི་དམག་
དཔུང་གི་སྒྲིག་གཞི་བཙུགས་པས་རྒྱལ་སྲིད་སྲ་བརྟན་དུ་མཛད།
བཟང་བོ་ལ་བྱ་དགའ་དང་ངན་པ་ལ་ཆད་གཅོད་མཛད་པས།
ལེགས་ཉེས་བླང་དོར་གྱི་ཁྲིམས་ལུགས་གཏན་ལ་ཕབ། ཁོང་གི་སྐུ་
རིང་ལ་ཤེས་པ་ཅན་བཅུ་གཉིས་ཀྱི་བོན་ཏེ། མགོན་ཤེས་ལྷ་བོན་
དང༌། གཡང་ཤེས་ཕྱྭ་བོན། འགྲོ་ཤེས་གླུད་གཏོང༌། འདུར་ཤེས་
སྲིད་གཤེན། གཙང་ཤེས་སེལ་འདེབས། འགྲོལ་ཤེས་གཏད་བྱད།


ཕན་ཤེས་སྨན་དཔྱད། སྐོས་ཤེས་རྩིས་མཁན། སྨྲ་མཁན་གཏོ་དགུ།
ལྡིང་ཤེས་ཤ་བ། འཕུར་ཤེས་ཇུ་ཐིག སྒྲོལ་ཤེས་འཕྲུལ་བོན་རྣམས་
ཤིན་ཏུ་དར་ཆེ་ཞིང་། དེ་རྣམས་ཀྱིས་ལྷ་ཡར་གསོལ་བས་མགོན་
བྱེད་པ་དང་། གཡང་ཚུར་བླངས་པས་ནོར་ཕྱུགས་འཕེལ་བ། གླུད་
ཕར་བཏང་བས་འདྲེ་ཚིམས་པ། ཤི་བ་འདུར་བས་བདེ་བ་ཐོབ་པ།
གཙང་སྨྲེ་ཕྱེ་བས་ལྷ་སྲུང་བསྐངས་པ། དགྲ་བགེགས་སྒྲོལ་བས་འཚེ་
བ་མེད་པ། ནད་གསོ་བས་ཚེའི་བར་ཆད་མེད་པ། རྩིས་འདེབས་
པས་སྔ་ཕྱིའི་ལྟས་བཟུང་བ། ཁམས་པའི་གླུད་བསྔོས་པས་འདྲེ་ལ་
ཤགས་འདེབས་ཤེས་པ། བག་ཕྱེའི་ཤ་བ་གཏོང་བ་བཙན་གྱི་ཡུལ་དུ་
འཕུར་ཤེས་པ། མི་ལྷ་བདར་བས་ལེགས་ཉེས་མངོན་ཤེས་གསལ་བ།
རྩི་ཤིང་བན་བུན་བསྔོས་པས་ལྷ་འདྲེའི་ཡུལ་དུ་རང་འགྲོས་བྱེད་་་་་་་
ཅིང་ལྷ་འདྲེའི་གནོད་པ་ཞི་བ་ལགས་སོ། །
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོའི་གཤེགས་
རབ་ཉེ་བདུན་ནི་གང་དག་ཡིན།
ལན། 《ལྡེའུ་ཆོས་འབྱུང》ལས་བྱུང་བའི་གཉའ་ཁྲི་བཙན་
པོའི་གཤེགས་རབ་ཉེ་བདུན་ནི། གཡུ་ཡུལ་གཡམ་ཁང་དུ་གཤེགས།
དེ་ནས་བླ་འབྲུམ་གྱང་མདོར་གཤེགས། དེ་ནས་དྭགས་ཡོན་མཁར་


དུ་གཤེགས། དེ་ནས་ང་ལ་གཡའ་མ་གོང་དུ་གཤེགས། དེ་ནས་
དྭགས་ཡུལ་ཤིང་ནག་ཏུ་གཤེགས། དེ་ནས་ལྷ་ལུང་སྟག་པར་
གཤེགས། དེ་ནས་ཡར་ཁྱིམ་སོག་ཀར་གཤེགས། དེ་ནས་བཙན་
དང་སྒོ་བཞིར་གཤེགས་ཞེས་པ་རྣམས་ཡིན་ལ། དེ་ལས་ས་མིང་མང་
བོ་ཞིག་ད་ལྟ་ངོས་འཛིན་རྒྱུ་ཡོད་པར་མ་ཟད གོ་རིམ་ཡང་སྤོ་བོ་
ནས་ཀོང་པོ་དང་། དེ་ནས་དྭགས་པོ་བརྒྱུད་ཡར་ལུང་དུ་ཕེབས་པ་
གསལ་བོར་ཤེས་ཐུབ།
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོ་སོགས་གདུང་
རབས་བདུན་ལ་གནམ་གྱི་ཁྲི་བདུན་ཞེས་འབོད་དོན་ཅི།
ལན། 《ཆོས་འབྱུང་མཁས་པའི་དགའ་སྟོན》ལས། རི་
བྲག་མི་ཐོགས་མཁའ་ལ་གཤེགས་བཞུད་བྱེད། །ཉིན་བཞིན་སར
བྱོན་མཚན་བཞིན་མཁའ་ལ་གཤེགས། །སྲས་ཀྱིས་ཆིབས་ཁ་ཐུབ་
པར་གྱུར་པ་ན། །རྨུ་ཐག་ལ་འཇུས་ནམ་མཁར་གཤེགས་སོ་སྐད། །
ལྷ་ལ་རོ་མེད་འཇའ་ཚོན་ལྟར་ཡལ་བས། །གྲོངས་ཀྱི་བང་སོ་གནམ་
ལ་བཏབ་ཅེས་གྲགས་ཞེས་གསུངས་པ་ལྟར། གཉའ་ཁྲི་བཙན་པོ་
ནས་གདགས་ཁྲི་བཙན་པོ་བར་གྱི་རྒྱལ་པོ་རྣམས་ས་ནས་གནམ་དུ་་
གཤེགས་པས། གནམ་གྱི་ཁྲི་བདུན་ཞེས་མཚན་ཐོགས་པར་གྲགས་


མོད། དོན་དུ་སྐུ་ཕུང་མེར་བསྲེགས་པའི་དུ་བ་གནམ་དུ་སོང་བས་
དེ་ལྟ་བུའི་བཤད་སྲོལ་བྱུང་ངོ་། །
དྲི་བ། བོད་རྒྱལ་ཐོག་མ་གཉའ་ཁྲི་བཙན་པོ་ལྷོ་རྒྱ་གར་
ནས་མཆེད་པར་འདོད་པའི་བཤད་ཚུལ་ག་འདྲ་ཡིན།
ལན། བོད་རྒྱལ་ཐོག་མ་གཉའ་ཁྲི་བཙན་པོ་ལྷོ་རྒྱ་གར་
ནས་མཆེད་པར་འདོད་པའི་བཤད་ཚུལ་ནི། 《བཀའ་ཆེམས་ཀ་
ཁོལ་མ>ལས། རྒྱ་གར་གྱི་ཤཱཀྱའི་རིགས་རྒྱུད་རྒྱས་པར་དྲངས་པའི་
མཇུག་ཏུ། བུ་རམ་ཤིང་བའི་རྒྱུད་ནི་རྒྱལ་རིགས་ཞེས་བྱ་སྟེ། དེའི་
རིགས་མང་དུ་གནས་སོ། །དེ་ཡང་རྒྱལ་པོ་དོན་གྲུབ་ཀྱི་དུས་སུ།
རབ་ཏུ་གྲགས་པའི་རྒྱལ་པོ། རྒྱལ་པོའི་ཁབ་ན་གཟུགས་ཅན་སྙིང་བོ།
ཀོ་ས་ལ་ན་གསལ་རྒྱལ། པདྨ་ཅན་ན་པདྨ་ཆེན་པོ། པདྨ་ས་ལ་ན་
འཆར་བྱེད། འཆར་བྱེད་ཀྱི་བུ་ཤར་པ། ཤར་པའི་བུ་དམག་རྒྱལ།
དེའི་བུ་ཡངས་པ་ཅན་དུ་སྤྱུགས་པས། དེ་གངས་ཀྱི་ནང་ནས་མར་
བྲོས་ནས། ལྷ་རི་གྱང་ཐོར་བྱོན་པ་ལ་གཉའ་ཁྲི་བཙན་པོ་བྱ་བར་
གྲགས་སོ་ཞེས་པ་དང་། ཡང《མ་ཎི་བཀའ་འབུམ》ལས། དེའི་ཚེ་
བོད་ལ་རྗེ་འབངས་ཀྱི་རྣམ་དབྱེ་མེད་པ་ལས། ཤཱཀྱའི་རིགས་ལ་ཤཱཀྱ་
ལི་ཙ་བྱི། ཤཱཀྱ་རི་བྲག་པ་གསུམ་ལས། མཐའ་མ་ལ་རྒྱལ་པོ་སྐྱབས་


སེང་ཞེས་བྱ་བའི་བུ་ཆུང་བ་གཅིག་དཔུང་གི་ཚོགས་དང་བཅས་་་་་་
གངས་ཅན་གྱི་ཕྱོགས་སུ་བྲོས་པ་ལས། བོད་ཡུལ་དུ་སླེབས་ནས་ཡར་
ལུང་ལྷ་རི་རོལ་བའི་རྩེ་ནས་ལྷ་སྐས་ལས་བཙན་ཐང་སྒོ་བཞིར་
བབས་པ་དང་། གནམ་ནས་འོངས་པའི་བཙན་པོ་ཞིག་འདུག་པས་
རང་ཅག་རྣམས་ཀྱི་རྗེར་ཞུའོ་ཟེར་ནས་གཉའ་བར་ཁྲི་ལ་བཏེགས་་་་
ནས་རྒྱལ་པོར་བཀུར་བས། རྗེ་གཉའ་ཁྲི་བཙན་པོ་ཞེས་གྲགས་སོ་
ཞེས་པ་ལྟ་བུའོ། །
དྲི་བ། བོད་རྒྱལ་གནམ་རི་སྲོང་བཙན་གྱི་འཁྲུངས་འདས་
ཀྱི་ལོ་ཚིགས་ནམ་ཡིན་ཤེས་སམ།
ལན། སྤུ་རྒྱལ་བཙན་པོའི་གདུང་རབས་སོ་གཉིས་པ་གནམ་
རི་སྲོང་བཙན་ནི་ཡབ་སྟག་རི་གཉན་གཟིགས་དང༌། ཡུམ་འོལ་གོང་
བཟའ་སྟོང་བཙུན་འགྲོ་དཀར་གཉིས་ཀྱི་སྲས་སུ་ཆུ་བྱི(སྤྱི་ལོ592)ལོར་་
སྐུ་འཁྲུངས། ཆུང་ངུའི་དུས་སུ་ཁྲི་སློང་བཙན་ཞེས་མཚན་གསོལ།
ཕྱིས་སུ་དབའས་དབྱི་ཚབ་ལ་སོགས་ཀྱིས་ཆབ་སྲིད་ནི་གནམ་ལས་་་་་་
མཐོ། །དབུ་རྨོག་ནི་རི་བས་བཙན་ཏེ། །གནམ་རི་སློན་བཙན་དུ་
བཏགས་སོ། །བཙན་པོ་འདིའི་སྐུ་གཤེན་ཟ་ལྷ་དབང་ཕྱུག་གིས་བྱས།
མྱང་ཙེ་སྐུ་དང་། དབའས་དབྱི་ཚབ། དབའས་མྱེས་སྣང་། དབའས་


བུ་ཚབ། མནོན་འགྲོན་པོ། ཚེས་པོ་ནགས་སེང་བཅས་ཀྱིས་བློན་པོ་
བྱས། ཚེ་སྤོང་བཟའ་འབྲི་མ་ཐོད་དཀར་ཁབ་ཏུ་བཞེས་ཏེ། སྲས་སྲོང་
བཙན་སྒམ་པོ་དང་སྲས་མོ་སད་མ་ཀར་མིང་སྲིང་གཉིས་འཁྲུངས།
ས་གླང(སྤྱི་ལོ829)ལོར་འབངས་རྣམས་ཀྱིས་ངོ་ལོག་བྱས་ཏེ། གནམ་
རི་སྲོང་བཙན་ལ་དུག་དྲངས་ནས་བཀྲོངས་སོ། །
དྲི་བ། བོད་རྒྱལ་གནམ་རི་སྲོང་བཙན་ལ་མཛད་རྗེས་
གཙོ་བོ་གང་དག་ཡོད།
ལན། བཙན་པོ་འདིའི་མཚན་ལ་གནམ་རི་སློན་བཙན་
ཞེས་ཀྱང་སྣང་། འདིའི་སྐབས་སུམ་པ་དང་། ཀོང་པོ། དྭགས་པོ།
མྱང་པོ་སོགས་ཡུལ་མང་བོ་མངའ་འོག་ཏུ་བསྡུས།འཕན་ཡུལ།
མཐའི་རྒྱ་དང་གྲུ་གུའང་བླངས། སྲོང་བཙན་སྒམ་པོའི་སྐབས་ཀྱི་
རྒྱལ་ཁམས་ཆེན་པོའི་དབྱིབས་ཙམ་ཆགས། ཕྱག་ལྕག་གིས་དྲངས་
ཏེ་བློན་པོ་བྱས་རྗེས་ཅན་རྣམས་ཀྱི་བྱ་དགར་ཡུལ་ས་དང༌། མཁར།
བྲན་ཁྱིམ་བསྩལ། གཞན་ཡང་བཙན་པོ་འདིའི་སྐབས་སུ་རྒྱ་ནག་
ནས་སྨན་དང་འབྱུང་རྩིས་བླངས། རྟ་མདོ་བ་ཅང་ཤེས་རྙེད་པར་
བཅིབས་ནས་བྱང་འབྲོང་སྨྱོན་པ་བསད་པའི་ཤ་སྒ་ལ་བཏགས་པ་་་་་
སར་ལྷུང་བ་ལས་ཚྭ་ལེན་པའི་སྲོལ་བྱུང་།


དྲི་བ། བོད་རྒྱལ་མུ་ནེ་བཙན་པོ་དགྲོང་མཁན་སུ་ཡིན་
ཤེས་སམ།
ལན། བོད་རྒྱལ་སོ་དགུ་པ་མུ་ནེ་བཙན་པོ་ནི་ཡབ་ཁྲི་སྲོང་
ལྡེ་བཙན་དང་ཡུམ་ཚེ་སྤོང་བཟའ་མེ་ཏོག་སྒྲོན་གཉིས་ཀྱི་སྲས་སུ་་་་་་
འཁྲུངས། བོད་ཀྱི་ལོ་རྒྱུས་དེབ་ཐེར་དག་ལས། རྒྱལ་པོ་འདི་རང་གི་
ཡུམ་ཚེ་སྤོང་བཟའ་མེ་ཏོག་སྒྲོན་གྱིས་དུག་དྲངས་ནས་བཀྲོངས་པ་་་་
རེད་ཅེས་གསུངས་ཡོད་ལ། རྒྱུ་མཚན་ནི《དེབ་ཐེར་ཀུན་གསལ་མེ་
ལོང》ལས། འགའ་ཞིག་གིས་ཡུམ་ཚེ་སྤོང་བཟའ་ནི་སྐུ་དྲག་འབྱོར་
བ་ཅན་ཞིག་གི་བུ་མོ་ཡིན་སྟབས། མུ་ནེ་བཙན་པོས་ལྟོགས་ཕྱུག་
ལན་གསུམ་ཙམ་ཕབ་པ་དེས་སྐུ་དྲག་ཚོའི་ཁེ་ཕན་ལ་གནོད་འཚེ་་་་་
བྱུང་བས་ཤོག་སྦུག་རླུང་ཚང་གིས་བཀྲོངས་པ་རེད་ཟེར། ཡང་ཁག་
གཅིག་གིས་མུ་ནེ་བཙན་པོའི་བཙུན་མོ་ཕོ་ཡོང་བཟའ་ནི་སྔོན་དུ་
ཡབ་རྗེ་ཁྲི་སྲོང་ལྡེ་བཙན་གྱི་བཙུན་མོ་གཞོན་པ་ཡིན་པ་དང༌། ཁོང་
ནི་བཞིན་གྱི་དཀྱིལ་འཁོར་བཟང་བ་དང་། སྐུ་བྱད་ལེགས་པ། ངག་
འཇམ་ཞིང་བསྟན་བཅོས་ལ་མངའ་བརྙེས་པ་ཞིག་ཡོད་པས། ཡབ་
རྗེ་ཁྲི་སྲོང་ལྡེ་བཙན་ཤིན་ཏུ་མཉེས། དེར་ཚེ་སྤོང་བཟའ་སྙིང་ནད་
ལངས། གཤེད་མ་བཏང་ནས་ཕོ་ཡོང་བཟའ་གསོད་དུ་བཏང་བས་


མུ་ནེ་བཙན་པོས་སྲོག་བསྐྱབས། དེར་བརྟེན་མུ་ནེ་བཙན་པོ་
བཀྲོངས་པ་རེད་ཟེར། བཤད་ཚུལ་དེ་གཉིས་མི་འདྲ་ནའང་འགལ་
བ་ནི་མ་ཡིན་ཏེ། དོན་དུ་སྐུ་དྲག་རྣམས་ཀྱིས་ཚེ་སྤོང་བཟའ་དང་ཕོ་
ཡོང་བཟའ་གཉིས་བར་གྱི་འགལ་བ་བེད་སྤྱད་ནས་མུ་ནེ་བཙན་པོ་་་
བཀྲོངས་པ་གསལ་བོར་ཤེས་ཐུབ།
དྲི་བ། བོད་རྒྱལ་མུ་ནེ་བཙན་པོའི་བང་སོ་གནས་གང་
ཞིག་ཏུ་བརྩིགས་ཡོད།
ལན། བོད་རྒྱལ་མུ་ནེ་བཙན་པོའི་བང་སོ་ནི་མུ་ར་རིར་
མེས་ཨག་ཚོམ་གྱི་བང་སོའི་གཡས་ངོས་སུ་བརྩིགས་པར་བཤད་
ཅིང་། དེའི་བང་སོའི་མིང་ལ་ལྷ་རི་ལྡེམ་པོ་ཟེར།
དྲི་བ། བོད་རྒྱལ་འུ་དུམ་བཙན་ལ་གླང་དར་མ་ཞེས་
འབོད་དོན་ཅི།
ལན། གླང་དར་མའི་མཚན་དངོས་ལ་ཁྲི་དར་མ་འུ་དུམ་
བཙན་ཟེར། གླང་དར་མ་ཞེས་པ་ནི་ཁོང་གི་སྐུ་ཚེ་སྨད་དུ་སངས་
རྒྱས་བསྟན་པ་བསྣུབས་པའི་རྐྱེན་གྱིས། ཆོས་པ་རྣམས་ཀྱིས་ཁོང་ནི་
དབུ་ལ་གླང་རྭ་སྐྱེས་པའི་སྡིག་ཅན་སྲིན་གཟུགས་འཛིན་མཁན་ཞིག་
དང་། གླེན་ཞིང་ལུས་ཀྱི་ཤ་ཚུགས་བ་གླང་ལྟར་ཤིན་ཏུ་རྒྱགས་པ་


ཞིག་ཡིན་ཞེས་མིང་དེ་ལྟར་བཏགས་སྐད།
དྲི་བ། བོད་རྒྱལ་སྲོང་བཙན་སྒམ་པོའི་སྐབས་སུ་གཏན་
འབེབས་གནང་བའི་ཕྱི་ཕྱོགས་སྲིད་ཇུས་ཀྱི་བཀའ་ཁྲིམས་་
བཞི་ནི་གང་དག་ཡིན།
ལན། 《མཁས་པ་ལྡེའུའི་ཆོས་འབྱུང》ལས། བཙན་པོ་
སྲོང་བཙན་སྒལ་པོའི་སྐབས་ཀྱི་ཁྲིམས་ལུགས་ནང་ཕྱི་ཕྱོགས་སུ་་་་་་་་
འབྲེལ་བ་བྱེད་རྒྱུའི་གནད་དོན་ཐོག་བཏོན་པའི་བཀའ་ཁྲིམས་བཞི་་
སྟེ། ཤར་སེང་གེ་དཀར་མོ་ལ་ལྕགས་ཐག་མི་གདགས་ཞེས་པ་ཐང་
བོད་བར་གྱི་འགྲིམ་འགྲུལ་ཆེ་སའི་ཟམ་པ་རྣམས་སྲུང་སྐྱོབ་བྱེད་
དགོས་པ་དང་གཅིག ལྷོ་དོ་སྒྲོམ་ནག་པོ་ཁ་མི་དབྱེ་ཞེས་པ་ལྷོ་
ཕྱོགས་ཀྱི་ཀློ་དང་མོན་གཉིས་བར་གཉེན་སྒྲིག་གི་འབྲེལ་བ་མི་་་་་་་་་
འཛུགས་པ་དང་གཉིས། ནུབ་བྱ་དམར་མོའི་སྐེ་མི་གཅོད་ཅེས་པ་རྒྱ་
གར་ནས་བོད་དུ་ཕེབས་པའི་པཎྜི་ཏ་རྣམས་ཕར་ཚུར་ཕེབས་བཞུད་
ཀྱི་འགྲུལ་མཚམས་མི་གཅོད་པ་དང་གསུམ། བྱང་ཤ་སྤགས་སྐྱ་མོ་ལ་
ཐིག་མི་གདབ་ཅེས་པ་བྱང་ཕྱོགས་ཀྱི་ཧོར་དང་སོག་པོའི་བར་བོད་་་
ནས་དམག་འཁྲུག་མི་སློང་བ་བཅས་ཀྱི་གོ་དོན་ཡིན།


དྲི་བ། བོད་རྒྱལ་སྲོང་བཙན་སྒམ་པོའི་སྐབས་སུ་ཕྱེ་བའི་
རྒོད་ཀྱི་སྟོང་སྡེ་དྲུག་ཅུ་རྩ་གཅིག་ནི་གང་དག་ཡིན།
ལན། བོད་ཡུལ་རུ་ཆེན་ལྔའི་ནང་གསེས་དབུ་རུའི་སྟོང་སྡེ་
བཅུ་དང༌། གཡོ་རུའི་སྟོང་སྡེ་བཅུ། གཡས་རུའི་སྟོང་སྡེ་བཅུ། རུ་
ལག་གི་སྟོང་སྡེ་བཅུ། ཞང་ཞུང་སྟོད་སྨད་ཀྱི་སྟོང་སྡེ་བཅུ། སུམ་
པའི་རུའི་སྟོང་སྡེ་བཅུ་གཅིག་བཅས་རྒོད་ཀྱི་སྟོང་སྡེ་དྲུག་ཅུ་རྩ་
གཅིག་ཏུ་ཕྱེ་ཞིང་། དེའི་ནང་གི་རྒོད་ནི་འབངས་རབ་གྲས་ཏེ།
གཡུལ་གྱི་ལས་ལ་ཞུགས་ཐུབ་པའི་ཕོ་རྒོད་ཀྱི་དོན་ནོ། །
དྲི་བ། བོད་རྒྱལ་སྲོང་བཙན་སྒམ་པོའི་སྐབས་སུ་རོལ་མོ་
དར་ཚུལ་ཇི་ལྟར་ཡིན།
ལན། 《རྒྱ་བོད་ནོར་རྫས་དཔྱད་དོན་ཡིད་ཀྱི་འདོད་
འཇོ»ལས། འཇིག་རྟེན་མགོན་པོ་སྲོང་བཙན་སྒམ་པོའི་དུས། །རུ་
བཞིའི་གཙུག་ལག་ཁང་སོགས་ཇི་སྙེད་བཞེངས། །ཁྱད་པར་རྒྱ་བལ་
ནས་བྱོན་ཇོ་ཤཱཀྱ་གཉིས། །བཙུན་མོས་སྤྱན་དྲངས་རྒྱལ་པོའི་སྐལ་
བར་ཐོབ། །དེ་དུས་མཆོད་རྫས་ཤེལ་རིགས་དུ་མ་བྱུང༌། །ལྷན་སྐྱེས་
སྒྲ་སྙན་དྲུག་སྐྱེས་ལ་སོགས་པ། །རྒྱས་པར་གཞན་དུ་ཤེས་ཕྱིར་
འདིར་མ་སྤྲོས། །རྐྱེན་གཞན་ལས་བྱུང་རོལ་མོའི་བྱེ་བྲག་ནི། །བུ་ག་


ལས་བྱུང་སྒྲ་སྙན་གླིང་བུའི་ཚོགས། །ལྷགས་པ་ལ་བརྟེན་རྔ་ཟླུམ་རྫ་
རྔ་དང་། །དུ་ཤུ་བྷི་དང་རྔ་ཆེན་ཁ་ཅིག་དང་། །དྲ་བ་ཅན་དང་ས་
པཎ་ཧ་ལ་སོགས། །རྒྱུད་ལས་སྐྱེས་པ་ཏམྦུ་ར་ཡི་ཚོགས། །རྒྱུད་
གཅིག་ནས་ནི་རྒྱུད་བརྒྱའི་བར་དུ་བརྩིགས། །རྒྱུད་མང་སྙན་པའི་སྒྲ་
སྒྲོག་དུ་མ་དང༌། །ཆ་ལང་ཕེག་རྡོབ་ལ་སོགས་སིལ་སྙན་གྱི། །རྣམ་
གྲངས་དུ་མ་དུས་འདིར་བྱུང་ཞེས་བྱ། །གཡའ་ཆགས་ལས་གྲུབ་གར་
རྔ་རི་མེད་དང༌། །ཟངས་སྐད་ཁྲོལ་ཆགས་ཏིང་ཤག་ཁྱོན་ཆེ་ཆུང་། །
ཕེག་རྡོབ་ལི་སེར་ལས་གྲུབ་པ། །འདི་རྣམས་ཟ་ཧོར་ཡུལ་ནས་བྱུང་
ཞེས་གྲགས། །དྲིལ་བུ་རྫ་རྔ་ཁྱོན་ཆུང་ཆི་ཧོར་ཆི། །ཅུང་ཟད་མཛེས་
ཆུ་ཧོར་སྐད་འཐས་ཤིང་འཕར། །གད་བརྡར་མི་གཙང་དྲིལ་སྟོད་
པདྨ་ཁེབས། །དེ་སོགས་འཕགས་པའི་ཡུལ་ནས་ལ་མུ་བྱུང་། །བོད་
བཟོས་ཁྲོ་ནག་ལྕགས་ཀྱི་རྐྱེན་སྦྱར་ནས། །རྫ་མའི་གཟུགས་འདྲ་ཁ་
ཕུབ་ཕྱང་འཕྲུལ་དུ། །།བྱས་པ་རྡོ་དང་དབྱུག་པས་བསྣུན་པ་ན། །
གླང་པོའི་སྐད་འདྲ་འབྱུང་ལ་ཅོང་ཞེས་བྱ། །དྲིལ་བུ་ཚང་སྒོ་མེད་པ་
གདང་བུ་ལ། །བཏགས་ནས་བསྐྱོད་ཚེ་ཅིག་ཅར་སྒྲ་འབྱིན་པའི། །
དྲིལ་གདང་ཞེས་དང་བར་སྒོར་བཏགས་པ་ཡི། །གཙུག་ལག་ཁང་གི་
རྒྱལ་གྱུར་མ་རུ་བྱུང༌། །།དེ་སྐབས་རྒྱ་ནག་ལས་བྱུང་རོལ་མོ་ནི། །


འདབ་མ་མགོ་ཕོར་གཉིས་ཀ་རྒྱ་ཆེ་བ། །འདོམས་སྐོར་ཙམ་གྱི་ཁྱོན་
ལྡན་མ་བྱུང་བ། །དེ་དག་ཡ་རེ་ས་ལ་གཏིབ་པའི་ཕྱིར། །བོད་ཀྱི་
ཡུལ་འདིར་ས་ཅོང་ཞེས་སུ་གྲགས་ཞེས་པའོ། །
དྲི་བ། བོད་རྒྱལ་སྲོང་བཙན་སྒམ་པོས་བཅོས་པའི་དགེ་
བཅུའི་ཁྲིམས་ནི་གང་དག་ཡིན།
ལན། བོད་རྒྱལ་སྲོང་བཙན་སྒམ་པོས་བཅོས་པའི་དགེ་
བཅུའི་ཁྲིམས་ནི་སྲོག་མི་གཅོད་པ་དང་། མ་བྱིན་པར་མི་ལེན་པ།
ལོག་གཡེམ་སྤོང་བ། བདེན་པར་སྨྲ་བ། ཕྲ་མ་མི་བྱེད་པ། ཚིག་
འཇམ་པོར་སྨྲ་བ། ངག་མི་འཆལ་བ། གཞན་གྱི་ནོར་ལ་ཆགས་སྲེད་
མི་བྱེད་པ། གཞན་ལ་གནོད་སེམས་མི་སྐྱེད་པ། འཇིག་རྟེན་པའི་
ཡང་དག་པའི་ལྟ་བ་བཅས་སོ། །
དྲི་བ། བོད་རྒྱལ་སྲོང་བཙན་སྒམ་པོས་གཏན་འབེབས་
གནང་བའི་མི་ཆོས་གཙང་མ་བཅུ་དྲུག་ནི་གང་དག་ཡིན།
ལན། བོད་རྒྱལ་སྲོང་བཙན་སྒམ་པོས་གཏན་འབེབས་
གནང་བའི་ཁྲིམས་སྲོལ་དོན་ཚན་བཅུ་དྲུག་སྟེ། ལྷ་དཀོན་མཆོག་
གསུམ་ལ་མོས་གུས་བསྐྱེད་པ། དམ་པའི་ཆོས་བཙལ་ཞིང་བསྒྲུབ་པ།
ཕ་མ་ལ་དྲིན་ལན་འཇལ་བ། ཡོན་ཏན་ཅན་ལ་ཞེ་མཐོང་ཡོད་པ།


རིགས་མཐོ་བ་དང་རྒན་པར་བཀུར་སྟི་ཆེ་བ། ཡུལ་མི་ཁྱིམ་མཚེས་
ལ་ཕན་འདོགས་པ། བཀའ་དྲང་ཞིང་སེམས་ཆུང་བ། ཉེ་དུ་མཛའ་
བཤེས་ལ་གཞུང་རིང་བ། ཡ་རབས་ཀྱི་རྗེ་བསྙེག་ཅིང་ཕྱི་ཐག་རིང་
བ། ཟས་ནོར་ལ་ཚོད་འཛིན་པ། སྔར་དྲིན་ཅན་གྱི་མི་རྩད་གཅོད་
པ། བུ་ལོན་དུས་སུ་འཇལ་ཞིང་བྲེ་སྲང་ལ་གཡོ་མེད་པ། ཀུན་ལ་
ཕྲག་དོག་ཆུང་བ། ངན་པའི་གྲོས་ལ་མི་ཉན་ཞིང་རང་ཚུགས་འཛིན་
པ། ངག་འཇམ་ཞིང་སྨྲ་བ་ཉུང་བ། ཐེག་པ་ཆེ་ཞིང་བློ་ཁོག་ཡངས་
པ་བཅས་སོ། །
དྲི་བ། བོད་རྒྱལ་སྲོང་བཙན་སྒམ་པོའི་རིང་ལ་ཡབ་འབངས་
དང་ཡུམ་འབངས་རྣམས་ངོ་ལོག་པའི་ཚུལ་ག་འདྲ་ཡིན།
ལན། སྟག་རི་གཉན་གཟིགས་ཀྱི་སྐབས་བན་པ་རྗེ་དང་།
བྲང་གར་རྗེ་ལ་སོགས་རྒྱལ་ཕྲན་དུ་མ་དབང་དུ་བསྡུ་བའི་མགོ་
བརྩམས་པ་དང་། གནམ་རི་སྲོང་བཙན་གྱི་དུས་དབུས་ཕྱོགས་ཀྱི་
ཟིང་པོ་རྗེ་དང༌། གཙང་རྗེ་མར་མུན། དྭགས་པོ་སོགས་མངའ་འོག་
ཏུ་བཅུག་སྟེ། བོད་དབུས་གཙང་གི་རྒྱལ་ཕྲན་དང་རུས་རྒྱུད་ཚོ་ཁག་
རྣམས་གཅིག་གྱུར་བཟོ་རྒྱུའི་རྨང་གཞི་ཙམ་བཏིང་ཟིན་ཡང་། ཕྱི་
ནང་རྒྱུ་རྐྱེན་གྱི་དབང་གིས་སྲིད་དབང་སྲ་བརྟན་མ་བྱུང་བའི་ཚུལ།


《ཏུང་ཧོང་ཡིག་རྙིང》ལས བཙན་པོ་སྲོང་བཙན་སྒམ་པོའི་རིང་
ལ། ཡབ་འབངས་ནྀ་འཁུས། ཡུམ་འབངས་ནྀ་ལོག།། གཉེན་ཞང་
ཞུང༌། མཛོ་སུམ་པ།། ཉག་ཉྀ་དགས་པོ།། རྐང་པོ། མྱང་པོ་ཀུན་
ཀྱང་ལོག།། ཡབ་གནམ་རྀ་སློབ་མཚན་དུག་བོན་ཏེ་བཀྲོངས་ཞེས་པ་
འལས་ཤེས་ཐུབ།
དྲི་བ། བོད་རྒྱལ་སྲོང་བཙན་སྒམ་པོའི་མེད་ཐབས་མེད་
པའི་བློན་པོ་བཞི་ནི་གང་དག་ཡིན།
ལན། བོད་རྒྱལ་སྲོང་བཙན་སྒམ་པོའི་སྐུ་དུས་སུ། བློན་ལ་
དགུང་བློན་ཆེ་འབྲིང་ཆུང་གསུམ་དང་། ནང་བློན་ཆེ་འབྲིང་ཆུང་
གསུམ། བཀའ་ཡོ་གལ་འཆོས་པ་ཆེ་འབྲིང་ཆུང་གསུམ་བཅས་བློན་
པོ་ཆེ་དགུ་དང་། ཆེ་དཔོན་བདུན་སོགས་བཀའ་བློན་སུམ་བརྒྱ་དྲུག་
ཅུ་ལྷག་ཡོད་ཀྱང་། དེ་ལས་མེད་ཐབས་མེད་པའི་བློན་པོ་བཞིར་
གྲགས་པ་ནི་མགར་སྟོང་བཙན་ཡུལ་བཟུང་དང་། ཐོན་མི་སམྦྷོ་ཊ།
འབྲི་སེ་རུ་གུང་སྟོན། ཉང་ཁྲི་བཟང་ཡང་སྟོན་བཅས་སོ། །
དྲི་བ། བོད་རྒྱལ་སྲོང་བཙན་སྒམ་པོའི་བཙུན་མོ་རྣམས་
ཀྱིས་བཞེངས་པའི་ལྷ་ཁང་ནི་གང་དག་ཡིན།
ལན། བོད་རྒྱལ་སྲོང་བཙན་སྒམ་པོའི་བཙུན་མོ་རྣམས་


ཀྱིས་བཞེངས་པའི་ལྷ་ཁང་ནི། མོང་བཟའ་ཁྲི་ལྕམ་གྱིས་བཞེངས་
པའི་བྲག་ཡེར་བའི་ལྷ་ཁང་དང་། མི་ཉག་རུ་ཡོང་བཟའ་ཡིས་
བཞེངས་པའི་བྲག་མགོན་པོའི་ལྷ་ཁང་། ཞང་ཞུང་བཟའ་ལི་ཐིག་
སྨན་གྱིས་བཞེངས་པའི་ཐེམ་བུ་ལྐོག་གི་ལྷ་ཁང་། བལ་བཟའ་ཁྲི་
བཙུན་གྱིས་བཞེངས་པའི་ར་ས་འཕྲུལ་སྣང་གཙུག་ལག་ཁང་། རྒྱ་
བཟའ་ཝུན་ཁྲིན་ཀོང་ཇོས་བཞེངས་པའི་རྒྱ་སྟག་ར་མོ་ཆེ་བཅས་སོ། 1
དྲི་བ། བོད་རྒྱལ་སྲོང་བཙན་སྒམ་པོས་ཞང་ཞུང་གི་སྲིད་
བརླགས་ཚུལ་ག་འདྲ་ཡིན།
ལན། བཙན་པོ་སྲོང་བཙན་སྒམ་པོས་ཐོག་མར་རང་གི་སྐུ་
སྲིང་སད་མ་ཀར་ཞང་ཞུང་གི་རྒྱལ་པོ་ལིག་མི་རྒྱའི་བཙུན་མོར་
གནང་སྟེ། ད་ལྟའི་རྩ་མདའ་རྫོང་གི་ཁོངས་སུ་ཡོད་པའི་ཁྱུང་ལུང་
ཕོ་བྲང་དུ་ཕེབས། སྐུ་སྲིང་ཞུང་ཞུང་རྒྱལ་པོ་དང་མ་མཐུན་པ་སྲོང་
བཙན་གྱིས་ཐོས་ནས། བློན་པོ་སྦུག་གྱིམ་བརྩན་རྨང་ཆུང་མངགས་
ནས་གནས་ཚུལ་དྲིས་ཤིང་། སད་མ་ཀར་གྱིས་ཕྱིར་བཙན་པོ་ལ་
གཡུ་སུམ་ཅུ་བསྐུར་ཅིང་། མགུར་གླུའི་གསང་བརྡ་བཏང་བར་
བརྟེན། བཙན་པོས་བློན་པོ་རྣམས་དང་བཀའ་གྲོས་མཛད་དེ།
ཞང་ཞུང་ལ་དམག་དྲངས་ཏེ་སྲིད་བརླགས་ཚུལ《ཏུང་ཧོང་ཡིག་་་་་་


ང>ལས། རྒྱལ་པོ་འདྀའི་རིང་ལ།། ཞང་ཞུང་གྀ་རྒྱལ་པོ་ལ་དྲངས་
སྟེ། ཆབ་སྲིད་མཛད་ནས།། ཞང་ཞུང་གྀ་རྒྱལ་པོ་ལྀག་མྱི་རྒྱ་སྲིད་
བརླག་སྟེ། ཞང་ཞུང་ཐམས་ཅད་འབངས་སུ་བཀུག་གོ་ཞེས་བཀོད་
པ་ལྟར་རོ། །
དྲི་བ། བོད་བརྒྱུད་ནང་བསྟན་ཆོས་ལུགས་ཀྱི་དགོན་སྡེ་
ཐོག་མ་ནི་གང་ཡིན།
ལན། བོད་བརྒྱུད་ནང་བསྟན་ཆོས་ལུགས་ཀྱི་དགོན་སྡེ་
ཐོག་མ་ནི་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་
ཁང་ཡིན། དེ་ནི་དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་
བཙན་དང་། མཁན་ཆེན་ཞི་བ་འཚོ། སློབ་དཔོན་པདྨ་འབྱུང་
གནས་གསུམ་གྱི་ཐུགས་བཀོད་ལྟར་བཞེངས་པའི་གཙུག་ལག་ཁང་་་
ཞིག་སྟེ། དེའི་དབུས་སུ་རིའི་རྒྱལ་པོ་རི་རབ་ལ་དཔེ་བླངས་ཏེ་དབུ་
རྩེ་ལྷ་ཁང་ཆེན་མོ་བཞེངས། སྟེང་གི་གཡས་གཡོན་དུ་ཉི་མ་ལྷ་ཁང་
དང༌། ཟླ་བ་ལྷ་ཁང་བཞེངས། གླིང་བཞི་གླིང་ཕྲན་བརྒྱད་མཚོན་
པའི་ཆེད་དུ་ཕྱོགས་བཞི་མཚམས་བརྒྱད་དུ་ལྷ་ཁང་བཅུ་གཉིས
བཞེངས། ཕྱོགས་བཞིར་མཆོད་རྟེན་བཞི་དང་ལྕགས་རིའི་སྟེང་དུ་
མཆོད་རྟེན་ཆུང་ངུ་བརྒྱ་དང་བཅུ་མེད་བརྒྱད་བཞེངས། སྒོ་བཞིར་


རྡོ་རིང་བཞི་བཙུགས་པའོ། །
དྲི་བ། བོད་ཅེས་པའི་ཐ་སྙད་ནི་གང་ནས་ཟུར་ཆགས་
པ་ཡིན།
ལན། བོད་ཀྱི་ལོ་རྒྱུས་དེབ་ཐེར་ལས་བོད་ཅེས་པ་རྒྱ་གར་
སྐད་ཀྱི་བྷོ་ཊ་ཞེས་པ་ཟུར་ཆགས་པ་ཡིན་ཞེས་གསུངས་མོད། མཁས་
དབང་དགེ་འདུན་ཆོས་འཕེལ་གྱིས་བོད་དང༌། བྷོད་དང་བྷོ་ཊ་ཞེས་
རིམ་གྱིས་འགྱུར་ནས། དོན་ལ་བོད་བྱ་བའི་ཚིག་འདི་ག་རང་རྒྱ་
སྐད་དུ་ཕར་ལ་ཟུར་ཆགས་པ་ཡིན་གྱི། རྒྱ་གར་པས་ཚུར་བཏགས་
པ་ཞིག་ནི་མིན་པར་སེམས་ཞེས་བོད་ཅེས་པ་ནི་འདོད་རྒྱལ་གྱི་མིང་
ཡིན་ཞིང་། རྒྱ་གར་སྐད་དུ་ཕར་ལ་ཟུར་ཆགས་པ་ཡིན་པར་འདོད།
དྲི་བ། བོད་ཅེས་པར་འབོད་སྟངས་མི་འདྲ་བ་གང་དག་
ཡོད།
ལན། བོད་ཅེས་པར་རྒྱ་གར་པས་བྷོ་ཊ་དང༌། རྒྱ་ནག་
པས་ཐུ་བྷོད། དབྱིན་ཇི་པས་ཐུ་བྷད་ཐུ། སོག་པོས་ཐུ་བྷོད་ཐུ་ཞེས་
འབོད་པ་དང་། གཞན་ཡང་ཡུལ་གྱི་མིང་དུ་བྱས་ན་གངས་ཅན་
དང༌། ཁ་བའི་ལྗོངས། སཱ་ལའི་སྨན་ལྗོངས་སོགས་འབོད་སྟངས་མི་
འདྲ་བ་མང་ངོ་། །


དྲི་བ བོད་དུ་དགེ་འདུན་གྱི་སྡེ་ཐོག་མ་བཙན་པོ་སུའི་
སྐུ་རིང་ལ་བཙུགས་པ་ཡིན།
ལན། བཙན་པོ་ཁྲི་སྲོང་ལྡེ་བཙན་གྱི་སྐུ་དུས་སུ། མཁན་
ཆེན་བོ་དྷི་ས་ཏྭས་བོད་མིས་རབ་བྱུང་གི་བསླབ་སྡོམ་སྲུང་ནུས་མིན་་
ལ་ཚོད་ལྟའི་སླད་དུ་གཞི་ཐམས་ཅད་ཡོད་པར་སྨྲ་བའི་ལུགས་ལྟར་་་
ཐོག་མར་རབ་ཏུ་བྱུང་བའི་མི་བདུན་ཏེ། སྦ་གསལ་སྣང་། མཆིམས་
ཤཱཀྱ་བྲ་བྷ། པ་གོར་བཻ་རོ་ཙ་ན། ངན་ལམ་རྒྱལ་བ་མཆོག་དབྱངས།
འཁོན་ཀླུའི་དབང་བོ། རྨ་རིན་ཆེན་མཆོག གཙང་ལེགས་གྲུབ་
བཅས་ཡིན། ཆོས་འབྱུང་དེབ་ཐེར་ཁག་ལས་སད་མི་མི་བདུན་གྱི་
མིང་འདྲེན་སྟངས་མི་མཐུན་པ་མང་ངོ་། །
དྲི་བ། བོད་དུ་གསོ་བ་རིག་པ་དུས་ནམ་ཞིག་ལ་དར་བ་
ཡིན།
ལན། ཡོངས་གྲགས་ལྟར་ན། རྒྱལ་རབས་ཉེར་བརྒྱད་པ་ལྷ་
ཐོ་ཐོ་རི་གཉན་བཙན་གྱི་སྐུ་རིང་ལ་རྒྱ་གར་གྱི་སྨན་པ་བི་བྱི་དགའ་་་་
བྱེད་དང་བི་ལྷ་དགའ་མཛེས་བྱ་བ་གཉིས་བོད་དུ་ཕེབས་ནས་སྨན་
བཅོས་བྱས་པས། རྒྱལ་པོས་རང་གི་སྲས་མོ་ལྷ་ལྕམ་ཡིད་ཀྱི་རོལ་ཆ་
སྨན་པ་བི་བྱི་དགའ་བྱེད་ལ་བཙུན་མོར་ཕུལ་པ་ལ་སྲས་དུང་གི་ཐོར་་་་


ཅོག་ཅན་འཁྲུངས། དེས་སྨན་པ་གཉིས་ཀྱི་ཞལ་ནས་སྨན་དཔྱད་ཀྱི་
མདོ་བསམ་གྱིས་མི་ཁྱབ་པ་སྦྱངས་པས་མཁས་པར་གྱུར། དེ་ནས་
བཟུང་བོད་དུ་གསོ་བ་རིག་པ་དར་མགོ་ཚུགས་པར་བཞེད།
དྲི་བ། བོད་གནའ་རབས་སུ་འཇལ་གཤོར་གྱི་ཚད་གཞི་
གང་དག་ཅིག་ཡོད།
ལན། གནའ་དུས་འཇལ་གཤོར་གྱི་ཚད་གཞི་ལ་རྡུལ་ཕྲ་
རབ་དང༌། རྡུལ་ཕྲན། ལྕགས་རྡུལ། ཆུ་རྡུལ། རི་བོང་གི་རྡུལ།
ལུག་རྡུལ། གླང་རྡུལ། ཉི་རྡུལ། གྲོ། ནས། སོར་མོ། ཁྲུ། གཞི་
འདོམ། རྒྱང་གྲགས། དཔག་ཚད་སོགས་ཡོད། དེ་དག་གི་འབྲེལ་བ་
ནི་གཟུགས་ཀྱི་ཆུང་བའི་མཐར་ཐུག་པ་རྡུལ་ཕྲ་རབ་དང༌། རྡུལ་ཕྲ་
རབ་བདུན་རྡུལ་ཕྲན་གཅིག རྡུལ་ཕྲན་བདུན་ལྕགས་རྡུལ་གཅིག
ལྕགས་རྡུལ་བདུན་ཆུ་རྡུལ་གཅིག ཆུ་རྡུལ་བདུན་རི་བོང་གི་རྡུལ་
གཅིག རི་བོང་གི་རྡུལ་བདུན་ལུག་རྡུལ་གཅིག ལུག་རྡུལ་བདུན་
གླང་རྡུལ་གཅིག གླང་རྡུལ་བདུན་ཉི་རྡུལ་གཅིག ཉི་རྡུལ་བདུན་སྲོ་
མ་གཅིག སྲོ་མ་བདུན་ཤིག་གཅིག ཤིག་བདུན་གྲོ་ནས་གཅིག གྲོ་
ནས་བདུན་སོར་མོ་གཅིག སོར་མོ་ཉེར་བཞི་ཁྲུ་གང་། ཁྲུ་བཞི་གཞི་
འདོམ་གང༌། གཞི་འདོམ་ལྔ་བརྒྱ་རྒྱང་གྲགས་གཅིག རྒྱང་གྲགས་


བརྒྱད་དཔག་ཚད་གཅིག་གོ །
དྲི་བ། བོད་གནའ་རབས་སུ་འདེགས་གཤོར་གྱི་ཚད་གཞི་
གང་དག་ཅིག་ཡོད།
ལན། གནའ་དུས་འདེགས་གཤོར་གྱི་ཚད་གཞི་ལ་ཁྱོར་བ་
དང་། ཕུལ། བྲེ། ཁལ། སེ་བ། ཞོ། སྲང་ངམ་སྤོར། ཉག་ག་སོགས་
སྤྱོད་བཞིན་ཡོད། དེ་དག་གི་འབྲེལ་བའམ་བར་རྒྱུག་ནི་ཁྱོར་བ་བཞི་
ལ་ཕུལ་གང་། ཕུལ་དྲུག་ལ་བྲེ་གང་། བྲེ་ཉི་ཤུ་ལ་ཁལ་གཅིག་དང་།
ནས་འབྲུ་དྲུག་གི་ལྗིད་ཚད་ལ་སེ་བ་གང༌། སེ་བ་ཉི་ཤུ་ལ་ཞོ་གང་།
ཞོ་བཅུ་ལ་སྲང་གང་། སྲང་བཞིའམ་སྤོར་བཞི་ལ་ཉག་ག་གང་།
ཉག་ག་ཉི་ཤུ་སྟེ་སྲང་བརྒྱད་ཅུ་ཐམ་པ་ལ་ཁལ་གཅིག་གོ
དྲི་བ། བོད་པ་རྣམས་ལ་གངས་ཅན་པ་དང་ཁ་བ་རི་བ་
ཞེས་འབོད་དོན་ཅི།
ལན། 《རྡོ་རིང་གི་ཡི་གེ>ལས། གངས་རི་མཐོན་པོའི་ནི་
དབུས། །ཆུ་བོ་ཆེན་པོའི་ནི་མགོ །ཡུལ་མཐོ་ས་གཙང་ཞེས་བཀོད་
པ་བཞིན། བོད་གངས་ཅན་གྱི་ལྗོངས་འདི་ནི་གངས་རི་མཐོན་པོ་
ཚར་དུ་དངར་བ་ལ་ལྷོ་ནས་གངས་དཀར་ཏི་སེ་དང་གངས་ཀྱི་རྒྱལ་་
མོ་མཐོན་མཐིང་ངམ་མཁར་རྟའི་ཇོ་མོ་གླང་མ་ལྟ་བུ་འཛམ་གླིང་ན་


སྙན་པའི་གྲགས་པ་ཆེས་ཆེར་འབར་བའི་གངས་རི་ཆེན་པོ་དང་།
གཞན་ཡང་གངས་དཀར་ཤ་མེད་དང་། གཉན་ཆེན་ཐང་ལྷ། ཡར་
ལྷ་ཤམ་པོ། གནས་ཆེན་ཙ་རི་ཏྲ། རྨ་རྒྱལ་སྦོམ་ར། མི་ཉག་གངས་
དཀར། རོང་བཙན་ཁ་བ་དཀར་པོ་དང་གངས་དཀར་ཕྱོགས་ལས་
རྣམ་རྒྱལ་སོགས་གངས་རི་ར་བས་བསྐོར་པའི་དབུས་སུ་གནས་པས་
ན། གངས་ཅན་པ་དང་ཁ་བ་རི་བ་ཞེས་འབོད་པ་ཡིན་ནོ། །
དྲི་བ། བོད་མིའི་རུས་ཚན་ལས་ལྡོང་གི་ཚ་ཆེན་བཅོ་བརྒྱད་
ནི་གང་དག་ཡིན།
ལན། བོད་མིའི་རུས་ཚན་ལས་ལྡོང་གི་ཚ་ཆེན་བཅོ་བརྒྱད་
ནི་ཕྱག་ཚ་དང༌། རྨོག་ཚ། མགོ་ཚ། སྦུ་ཚ། ཏོག་ཚ། གཡི་ཚ།
ཟངས་ཚ། རེབ་ཚ། དཔལ་ཚ། རྐང་ཚ། གཅན་ཚ། དོམ་ཚ།
གཤེན་ཚ། ཚར་ཚ། བྲག་ཚ། ཆབ་ཚ། ཉ་ཚ། རྒྱ་ཚ་རྣམས་ཡིན།
དྲི་བ། བོད་མིའི་རུས་ཚན་ལས་ལྡོང་གི་ཤུལ་ཆེན་བཅོ་
བརྒྱད་ནི་གང་དག་ཡིན།
ལན། བོད་མིའི་རུས་ཚན་ལས་ལྡོང་གི་ཤུལ་ཆེན་བཅོ་
བརྒྱད་ནི་སྨན་ཤུལ་དང་། ཡུལ་ཤུལ། བདུད་ཤུལ། རག་ཤུལ། ཕན་
ཤུལ། དབལ་ཤུལ། ཆོས་ཤུལ། བན་ཤུལ། མགོན་ཤུལ། ཕྱག་ཤུལ།


དཔལ་ཤུལ། ཆུ་ཤུལ། རི་ཤུལ། ཉན་ཤུལ། ཁྱི་ཤུལ། འགོ་ཤུལ།
ཡབ་ཤུལ། རྟ་ཤུལ་རྣམས་ཡིན།
དྲི་བ བོད་མིའི་རུས་ཚན་ལས་ཕུ་བོ་ལྡོང་གི་རྒྱུད་པ་དང་
དེའི་ཁྱབ་ཁོངས་གང་ཡིན་ཤེས་སམ།
ལན། ཕུ་བོ་ལྡོང་གི་རྒྱུད་པ་དང་དེའི་ཁྱབ་ཁོངས་ནི། མི་
རྒྱུད་གོང་ནས་མ་ཤོར་པ། །ཕུ་བོ་ལྡོང་གི་བུ་རྒྱུད་ཡིན་ཞེས་པའི་ཕུ་
བོ་ལྡོང་ལ་པ་མ་ལེ་པང་ཞེས་པའི་ས་ཆ་ཐོབ་ཅིང་། དེའི་ཁོངས་སུ་
ཆགས་པའི་མི་རྒྱུད་ལ་ཕུ་བོ་ལྡོང་གི་རུས་རྒྱུད་ཟེར། དེ་ལ་དབྱེ་ན་
དཀར་པོ་ལྡོང་དང་། ནག་པོ་ལྡོང་། ཁྲ་བོ་ལྡོང་། སྨུག་པོ་ལྡོང་
སོགས་ཡོད་པར་གྲགས་ལ། 《རྒྱ་བོད་ཡིག་ཚང་ཆེན་མོ>ལྟར་ན།
ཕུ་བོ་ལྡོང་ལ་ཆེ་དྲུག་ཡོད། །སྟོད་ན་སྤ་ཚབ་འབྲིང་ཡས་གཉིས། །
བར་ན་རོ་འཛེ་རག་ཤི་གཉིས། །སྨད་ན་མི་ཉག་གྱི་ཐན་གཉིས། །ཆེ་
དྲུག་མཚན་ན་བཙུན་དྲུག་དེ། །བི་རི་འ་མདོ་དང་གླིང་པ་གཉིས། །
རོ་མཛེ(འཛེ)ལ་ཕུ་པ་དང་མདའ་པ་གཉིས། །གྱི་ཐན་ལ་རྒྱས་
བསྡུས་ཆེ་ཆུང་གཉིས། །།དེ་ཆེ་བཙུན་སྤེལ་མ་བཅུ་གཉིས་ཡིན་ཞེས་
གསུངས་པ་ལྟར་རོ། །


དྲི་བ། བོད་མིའི་རུས་ཚན་ལས་རྨུ་ཚ་སྒ་ཡི་རྒྱུད་པ་དང་
དེའི་ཁྱབ་ཁོངས་གང་ཡིན་ཤེས་སམ།
ལན། རྨུ་ཚ་སྒ་ཡི་རྒྱུད་པ་དང་དེའི་ཁྱབ་ཁོངས་ནི། ཕྱུགས་
གཡང་མོའི་མཁལ་ཚིལ་མ་ཞུ་བ། །རྨུ་ཚ་ལྒ( སྒ) ཡི་བུ་རྒྱུད་ཡིན་ཞེས་
པའི་རྨུ་ཚ་སྒ་ལ་སྒར་མ་མེ་པོ་ཞེས་པའི་ས་ཆ་ཐོབ་ཅིང་། དེའི་ཁོངས་
སུ་ཆགས་པའི་མི་རྒྱུད་ལ་རྨུ་ཚ་སྒ་ཡི་རུས་རྒྱུད་ཟེར། དེ་ལ་དབྱེ་
ན《རྒྱ་བོད་ཡིག་ཚང་ཆེན་མོ》ལས། རྨུ་ཚ་ལྒ་ཡི་ཆེ་དྲུག་དེ། །ཐོས་
རུས་སྟག་རུས་སྟོད་ན་ཡོད། །བྱ་ཅན་ཁྲབ་ཅན་སྟོད་ན་ཡོད། །བྱ་རྗེ་
སྤེན་ཐོག་སྟོད་ན་ཡོད། །ཆེ་དྲུག་མཚན་གྱི་བཙུན་དྲུག་དེ། །ལྒ་ལ་བྱེས་
པ་ཡུལ་པ་གཉིས། །ལྟག་རུས་ཡུལ་སྟག་འབྲོག་སྟག་གཉིས། །དབས་
ལ་ཆེ་སྐོར་ཆུང་སྐོར་གཉིས། །ཆེ་བཙུན་སྤེལ་མ་བཅུ་གཉིས་ཡིན་ཞེས་
གསུངས་པ་ལྟར་རོ། །
དྲི་བ། བོད་མིའི་རུས་ཚན་ལས་སེ་ཁྱུང་སྦྲ་ཡི་རྒྱུད་པ་དང་
དེའི་ཁྱབ་ཁོངས་གང་ཡིན་ཤེས་སམ།
ལན། སེ་ཁྱུང་སྦྲ་ཡི་རྒྱུད་པ་དང་དེའི་ཁྱབ་ཁོངས་ནི།
མཐུ་ཆེ་དམ་ཚིག་མ་ཉམས་པ། །སེ་ཁྱུང་སྦྲ་ཡི་བུ་རྒྱུད་ཡིན་ཞེས་པའི་
སེ་ཁྱུང་སྦྲ་ལ་དབྲ་མོ་རབ་བཀྲ་ཞེས་པའི་ས་ཆ་ཐོབ་ཅིང་། དེའི་


ཁོངས་སུ་ཆགས་པའི་མི་རྒྱུད་ལ་སེ་ཁྱུང་སྦྲ་ཡི་རུས་རྒྱུད་ཟེར། དེ་ལ་
དབྱེ་ན《རྒྱ་བོད་ཡིག་ཚང་ཆེན་མོ>ལས། སེ་ཁྱུང་དབྲ་ཡི་ཆེ་དྲུག་དེ།
སྟོད་ན་ཞང་ཞུང་ཁྱུང་པོ་གཉིས། །བར་ན་མར་པ་སྤུ་རང་གཉིས། །
སྨད་ན་རེ་ཁེ་ཉག་ལེ་གཉིས། །ཆེ་དྲུག་མཚན་གྱི་བཙུན་དྲུག་དེ། །ཀྲི་
ལ་རྨེ་ཤ་དང་རྨེ་ཚན་གཉིས། །བྲག་ཏུ་ལ་གུ་གུ་དང་རྡོར་ཉེ་གཉིས། །
ཉག་ལེ་ལ་ཁོ་པོ་དང་ཁོ་དབྲ་གཉིས། །དེ་ཆེ་བཙུན་སྤེལ་མ་བཅུ་
གཉིས་ཡིན་ཞེས་གསུངས་སོ། །
དྲི་བ། བོད་མིའི་རུས་ཚན་ལས་ཨ་ལྕགས་འབྲུ་ཡི་རྒྱུད་
པ་དང་དེའི་ཁྱབ་ཁོངས་གང་ཡིན་ཤེས་སམ།
ལན། ཨ་ལྕགས་འབྲུ་ཡི་རྒྱུད་པ་དང་དེའི་ཁྱབ་ཁོངས་ནི།
དཔའ་རྒྱ་སྟག་མཆེ་སྡེར་མ་ཉམས་པ། །ཨ་ལྕགས་འབྲུ་ཡི་བུ་རྒྱུད་
ཡིན་ཞེས་པའི་ཨ་ལྕགས་འབྲུ་ལ་འབྲུ་མོ་ཕྲོམ་ཕྲོམ་ཞེས་པའི་ས་ཆ་་་་་
ཐོབ་ཅིང༌། དེའི་ཁོངས་སུ་ཆགས་པའི་མི་རྒྱུད་ལ་ཨ་ལྕགས་འའབྲུ་ཡི་
མི་རྒྱུད་ཟེར། དེ་ལ་དབྱེ་ན《རྒྱ་བོད་ཡིག་ཚང་ཆེན་མོ》ལས། ཁྲི་
ཟམ་འབྲུ་ཡི་ཆེ་དྲུག་དེ། །ཤར་ན་ཀྱི་དང་རོང་པོ་གཉིས། །ལྷོ་ན་བྷེ་
དང་རི་ཐོ་གཉིས། །སྨད་ན་འབྲོམ་དང་ངོ་ཀྲོ་གཉིས། །ཆེ་དྲུག་
མཚན་གྱི་བཙུན་དྲུག་དེ། །སྤས་དང་སྤོས་དང་ཚ་ཕྲོམ་གསུམ། །


ཞུག་པས་སྟོང་ཉེ་ཉེ་གྷ་གསུམ། །ཆེ་བཙུན་སྤེལ་མ་བཅུ་གཉིས་ཡིན་
གསུངས་པ་ལྟར་རོ། །
དྲི་བ། བོད་བཙན་པོའི་གདུང་རྒྱུད་བོད་ཡུལ་སྟོད་སྨད་
བར་གསུམ་དུ་ཆད་ཚུལ་ག་འདྲ་ཡིན།
ལན། 《མཁས་པའི་དགའ་སྟོན》ལས། མངའ་བདག་
འོད་སྲུང་སྲས་པོ་དཔལ་འཁོར་བཙན། །ལྷ་ཁང་འགའ་བཞེངས་
སྟག་རྩེ་གཉགས་ཀྱིས་བཀྲོངས། །དེ་སྲས་མཆེད་གཉིས་སྟོད་ཀྱི་
ཕྱོགས་སུ་བྱོན། །མངས་རིས་སྐོར་གསུམ་ལ་སོགས་མངའ་མཛད་དེ།།
སྟོད་དུ་རྒྱལ་ཁྲིམས་ཞྭ་ཙམ་ཆགས་ཞེས་གྲགས། །དེ་ཡི་གདུང་རྒྱུད་
འགའ་ཞིག་སྨད་དུ་ཆད། །མདོ་སྨད་ཙོང་ཁའི་ཡུལ་ཆེན་མངའ་
མཛད་པས། །སྨད་དུ་རྒྱལ་ཁྲིམས་ལྷམ་ཙམ་ཆགས་སོ་སྐད། །བར་
དུ་དབུས་གཙང་རུ་བཞི་སིལ་བུར་གྱུར། །ཡུམ་བརྟན་འོད་སྲུང་ལས་
གྱེས་རྗེ་ཕྲན་ནི། །ཡུལ་གྲུ་རེར་ཡང་མང་དུ་གནས་པར་གྱུར་ཟེར་བ་
ལས་རགས་ཙམ་ཤེས་ཐུབ།
དྲི་བ། བོད་བཞུགས་ཨམ་བན་གྱི་ལམ་ལུགས་དུས་ནམ་
ཞིག་ལ་བྱུང་བ་ཡིན།
ལན། བོད་བཞུགས་ཨམ་བན་གྱི་ལམ་ལུགས་ནི་མན་ཆིང་


གོང་མའི་སྲིད་གཞུང་གི་སྐབས་སུ་བཙུགས་ཤིང༌། ཨམ་བན་ཞེས་པ་
ནི་མན་ཇུའི་སྐད་དང་། བོད་སྐད་དུ་གོང་མའི་བཀས་མངགས་ཟེར།
གོང་མ་གཡུང་ཀྲིང་ཁྲི་ལོ་ལྔ་པར་ཨམ་བན་རྒན་གཞོན་གཉིས་བསྐོས་
ཏེ། དབུས་གཙང་སོ་སོར་བཞུགས་ནས་ས་གནས་ཀྱི་ཆབ་སྲིད་
འཛིན་སྐྱོང་ལ་ལྟ་རྟོག་བྱས་པ་དང་། གོང་མ་གནམ་སྐྱོང་རྒྱལ་པོའི་
ཁྲི་ལོ་བཅོ་ལྔ་པར་འགྱུར་མེད་རྣམ་རྒྱལ་གྱི་དུས་ཟིང་ཞོད་འཇགས་་་་
སུ་བཏང་ནས་བཀའ་ཤག་གསར་འཛུགས་ཀྱིས་བོད་ཀྱི་ལས་དོན་་་་་་
གནད་ཆེ་དང༌། དཔོན་རིགས་བསྐོ་འཐེན། བོད་དམག་གཏོང་
འཐེན་བྱེད་རྒྱུ་སོགས་ཚང་མ་རྒྱལ་དབང་དང་། ཨམ་བན་རྣམ་
གཉིས་ཀྱི་བཀའ་བཀོད་བཞིན་དུ་བྱེད་དགོས་པ་དང༌། ཁྲི་ལོ་ལྔ་བཅུ་
ང་བརྒྱད་པར་བོད་ཀྱི་ལས་དོན་བྱེད་ཕྱོགས་དོན་ཚན་ཉེར་དགུ་པ་་་་
གཏན་འབེབས་བྱས་ཏེ། བོད་ཀྱི་ལས་དོན་ཆེ་ཕྲ་ཚང་མ་བོད་
བཞུགས་ཨམ་བན་གྱི་བཀའ་བཞིན་དུ་བྱེད་རྒྱུ་གཏན་ལ་ཕབ་པའོ། །
དྲི་བ། བོད་ཡུལ་རུ་ཆེན་ལྔ་རུ་ཕྱེ་བ་ནི་གང་དག་ཡིན།
ལན། བོད་ཡུལ་རུ་ཆེན་ལྔ་རུ་ཕྱེ་བ་ནི་གཙང་ལ་གཡས་རུ་
དང་རུ་ལག དབུས་ལ་དབུ་རུ་དང་གཡོ་རུ། ཡན་ལག་སུམ་པའི་
རུ་བཅས་ཡིན། དེ་ལས་དབུ་རུ་ནི་ལྷ་ས་ལྟེ་བར་བརྩིས་པའི་ཤར་


འོལ་ཁའི་ཤུག་པ་དཔུང་བདུན། ལྷོ་རྨ་ལ་ལ་བརྒྱུད། ནུབ་གཞུ་སྙེ་
མོ། བྱང་པྲགས་ཀྱི་གླང་མ་གུར་ཕུབ་བཅས་ཡིན། གཡོ་རུ་ནི་ཡར་
ལུང་ཁྲ་འབྲུག་ལྟེ་བར་བརྩིས་པའི་ཤར་ཀོང་ཡུལ་བྲེ་སྣ། ལྷོ་ཤ་འུག་
སྟག་སྒོ། ནུབ་ཁ་རག་གངས་རྩེ། བྱང་རྨ་ལ་ལ་བརྒྱུད་བཅས་ཡིན།
གཡས་རུ་ནི་ཤངས་ཀྱི་ཞོང་བ་ཚལ་ལྟེ་བར་བརྩིས་པའི་ཤར་པྲགས་་་
ཀྱི་གླང་མ་གུར་ཕུབ། ལྷོ་གཉའ་ནང་གཡག་པོའི་སྣ། ནུབ་བྱེ་མ་ལ་
དགུ། བྱང་རྒྱི་ཏི་ཆུ་ནག་བཅས་ཡིན། རུ་ལག་སྟེ་གཙང་ཁུལ་ཡར་
ཆབ་ལྷོ་ཕྱོགས་ཀྱི་རུ་མཚམས་ནི། ཤར་འཇམ་ནེ་བཀྲ། ལྷོ་ཐལ་པོ་
གླང་སྣ། ནུབ་ལ་ཀེམ་གཡག་མིག་བྱང་བྱེ་མ་ལ་སྔོན། དབུས་སྲས་
ཀྱི་དུར་བ་སྣ་བཅས་ཡིན། སུམ་པའི་རུ་མཚམས་ནི་ཤར་གཉེ་ཡུལ་
བུ་ནག ལྷོ་སྨྱི་ཏི་ཆུ་ནག ནུབ་ཡེལ་ཞབས་སྡིང་བོ་ཆེ། བྱང་ནགས་
ཤོད་གཟི་འཕྲང་། དབུས་ཚད་རྒྱ་ཤོད་སྟག་པ་ཚལ་ལ་བྱས་པ་སུམ་
པའི་རུ་བཅས་སོ། །གོང་གསལ་རུ་ཆེན་ལྔ་པོར་སྤྱིའི་བཀོད་འདོམས་
བྱེད་མཁན་རྒྱལ་པོ་ཡིན་ཞིང་། མངའ་འོག་རང་རང་རུ་ཆེན་༩ལ་
བཀོད་འདོམས་བྱེད་མཁན་དམག་དཔོན་དང་། རུ་དཔོན། དེའི་
ལས་རོགས་པ་སོགས་ཡོད། རུ་རྟའི་སྤུ་མདོག་དང་། རུ་དར་གྱི་
མཚོན་རྟགས། ཡིག་ཚང་སྟེ་ཐོབ་ཐང་གང་ཡིན་པ་བཅས་དམག་


དཔུང་སོ་སོར་ཐུན་མོང་མིན་པའི་ཁྱད་ཆོས་ཡོད་དོ། །
དྲི་བ། བོད་ལ་གློག་འདོན་པའི་ལག་རྩལ་ཐོག་མ་ནམ་
དར་བ་ཡིན།
ལན། བོད་ཀྱི་གློག་འདོན་ཁང་ཐོག་མ་སྟེ། དེ་སྔ་བོད་ས
གནས་སྲིད་གཞུང་སྐབས་ཤིང་བྱི(སྤྱི་ལོ1924)ལོར་རྒྱ་གར་ནས་གློག་་
འདོན་འཕྲུལ་འཁོར་ཡོ་ཆས་ཆ་ཚང་ཞིག་བོད་དུ་འདོན་འདྲེན་
གནང་རྒྱུའི་སྐབས་དེར་བོད་དུ་གློག་ལས་ཀྱི་ཤེས་ཡོན་པ་བྱང་ངོས་་་
རིག་འཛིན་རྡོ་རྗེ་རྒྱུས་མངའི་བབས་ཀྱིས་གཏོང་གནང་གིས་གློག་་་་
ཆས་བོད་དུ་སླེབས་རྗེས་དོག་བདེ་ས་གནས་སུ་གློག་ཁང་གསར
རྒྱག་བགྱིས་ཏེ། ཐོག་མར་ནོར་གླིང་ཕོ་བྲང་ཡས་མས་སུ་གློག་གཏོང་
མགོ་བརྩམས་པ་དང། དེ་ནས་རིམ་བཞིན་ལྷ་ས་རྗེ་འབུམ་སྒང་དུ་
གློག་ཁང་གསར་རྒྱག་གིས་གྲོང་ཁྱེར་དང་། གྲ་བཞི་གློག་འཕྲུལ་ལས་
ཁུངས་ཀྱི་ཐོན་སྐྱེད་ལའང་བེད་སྤྱོད་གཏོང་ཐུབ་པ་བྱུང་། སྐབས་
དེར་གློག་ཁང་གི་ཐོག་མའི་གཙོ་འགན་པ་ལྷ་གཉེར་རིམ་བཞི་བྱང་་་
ངོས་པ་རིག་འཛིན་རྡོ་རྗེ་དང་། དེའི་རྗེས་ལྷ་གཉེར་ཐང་སྨད་པ་
བདུད་འདུལ་ཚེ་རིང་ཡིན།


དྲི་བ། བོད་ལ་བླ་སྨན་འཛུགས་པའི་སྲོལ་བཙན་པོ་སུའི་
སྐུ་རིང་ལ་བྱུང་བ་ཡིན།
ལན། 《གཡུ་ཐོག་ཡོན་ཏན་མགོན་པོའི་རྣམ་ཐར》»ལས།
དེ་ནས་བོད་ཡུལ་དུ་སྨན་པ་གཉིས(བི་བྱི་དགའ་བྱེད་དང་བི་མ་ལྷ་་་
དགའ་མཛེས)ཀྱིས་གསོ་དཔྱད་ཀྱི་བསྟན་པ་སྤེལ་བའི་སྙན་གྲགས་་་་
བྱང་ཆུབ་སེམས་དཔའ་ལྷ་ཐོ་ཐོ་རི་གཉན་བཙན་གྱིས་གསན་ནས་་་
སྨན་པ་གཉིས་ཕོ་བྲང་ཡུམ་བུ་བླ་སྒང་དུ་སྤྱན་དྲངས། རིན་པོ་ཆེའི་
ཁྲི་དགུ་བརྩེགས་ཀྱི་སྟེང་དུ་བཞུགས་སུ་གསོལ། གསེར་དངུལ་
འབུམ་ཚོ་རེ་རེའི་འབུལ་བ་བྱས། དེ་ནས་སྨན་པ་གཉིས་ཀྱིས་རེག་
པ་རྩའི་མདོ། འཚོ་བ་ཟས་ཀྱི་མདོ། སྦྱོར་བ་སྨན་གྱི་མདོ། གཏར་
བསྲེག་དཔྱད་ཀྱི་མདོ། རྨ་ཆས་བཟོའི་མདོ་རྣམས་གནང༌། གཞན་
ཡང་རྩ་འགྲེལ་འགྲེལ་བཤད་ཁོག་དབུབ། ས་དཔྱད་ལག་ལེན་དང་
བཅས་པ་གནང་ཞེས་པ་ལྟར། སྨན་གྱི་འགྲོ་དོན་རྒྱ་ཆེར་མཛད་ནས་
ཕྱིར་ལོག་རྗེས། སྨན་པ་བི་བྱི་དང་ལྷ་ལྕམ་ཡིད་ཀྱི་རོལ་ཆའི་སྲས་
སྨན་པ་དུང་གི་ཐོར་ཅོག་ཅན་གྱིས་ལྷ་ཐོ་ཐོ་རི་དང༌། དེའི་སྲས་ཁྲི་
གཉན་གཟུང་བཙན་གྱི་བླ་སྨན་མཛད། དེ་ནས་བཟུང་བོད་ཀྱི་རྒྱལ་
པོ་རྣམས་ལ་བླ་སྨན་འཛུགས་པའི་སྲོལ་དར།


དྲི་བ། བོད་ལ་རལ་གྲི་དགུ་ཟི་བྱུང་བའི་ལོ་རྒྱུས་མདོར་
བསྡུས་ཤིག་ཤེས་སམ།
ལན། 《རྒྱ་བོད་ཡིག་ཚང་ཆེན་མོ»ལས། དགུ་ཟི་འདི་
བོད་ཀྱི་གྲི་རུ་འདུག །གྲི་གུམ་བཙན་པོའི་རིང་ནས་དར། །ཡུལ་ཟི་
འདུ་བྱ་བའི་ས་ངན་དུ། །མིག་ཟིམ་བུ་སྤུན་དགུས་བརྡུངས་པ་ཡིན།།
ཆེ་ཤོས་ཀྱིས་གནམ་གྱི་དམུ་ཐག་ཆོད། །དེ་འོག་བརྒྱད་ལའང་རྣོ་
རྟགས་ཡོད། །དེ་དགུའི་སློབ་མ་ཁ་དགུར་གྱེས། །བོད་ལ་རལ་གྲི་
མང་བ་དེ་ལྟར་རེད། །མི་སྤུན་དགུས་བརྡུངས་པས་དགུ་ཞེས་ཏེ། །
མིག་ཟིམ་པོ་ཡོད་པས་ཟི་ཞེས་པས། །དེ་དང་དེ་རྒྱུད་ལ་དགུ་ཟི་ཟེར།
ཁོང་དགུ་ལ་བདག་ཅིག་ཡོད་པ་དེས་ཀྱང་ཤེས། །དེ་དང་དེ་རྒྱུད་ལ་
དགུ་བདག་ཟེར་ཞེས་རལ་གྲི་དགུ་ཟིའི་འབྱུང་ཁུངས་བཤད་ཡོད་པ་
དང་། ཡང་དེ་ཉིད་ལས། དགུ་ཟི་གྱེས་པ་རྣམ་དགུ་ནི། ནམ་མཁའི་
སྤུ་ཆོད། དགྲ་ལྷའི་གར་ཆོད། གོང་ཁྲ་དགུ་ཆོད། ཆུ་ནང་ཉ་ཆོད།
གལ་རྒེའི་ཇོ་ཆོད། བྱེ་ནེའི་གདོང་ཆོད། ངན་ཐོའི་སྐད་ཆོད། ཨོ་
ཚའི་བསམ་ཆོད། གོང་གོའི་ཕག་ཆོད་བྱ་བ་དེ་དག་དགུའོ། །དེ་
རྣམས་གྱེས་པའང་གཉིས་འགྱུར་ཡོད། དགུ་བདག་གྱེས་པ་རྣམ་
གསུམ་ནི། ཤང་དཀར་ཤང་ནག ཟ་འུག་ཅན་དང་གསུམ། དགུ་


ཟིའི་སྡེ་ཚན་དེ་ལས་མེད་ཅེས་དགུ་ཟིའི་རིགས་དང་རྣོ་ཚད་བཅས་་་
བཤད་ཡོད།
དྲི་བ། བོད་ལ་ལོ་རྒན་དྲུག་ཅུ་བརྩི་ཚུལ་གྱི་ལུགས་ཐོག་
མ་དུས་ནམ་ཞིག་ལ་བྱུང་བ་ཡིན།
ལན། སྤྱི་ལོ1027ལོར། གྱི་ཇོ་ལོ་ཙཱ་བ་ཟླ་བའི་འོད་ཟེར་
གྱིས་དང་པོ་བོད་ལ་རྩིས་སྲོལ་བཏོད་ནས། ལོ་གྲངས་བརྩིས་པ་ལས་
རབ་བྱུང་ཞེས་བོད་རང་ལ་ཐུན་མོང་མ་ཡིན་པའི་ལོ་རྒན་དྲུག་ཅུ་
བརྩི་ཚུལ་གྱི་ལུགས་ཐོག་མར་བྱུང་ལ། དེ་ནས་བཟུང་ད་ལྟའི་བར་
རབ་བྱུང་བཅུ་བདུན་ལྷག་སོང་ཡོད་པ་འདི་དག་ཀྱང་ཞར་ལ་ཤེས་་་
པར་བྱའོ། །
དྲི་བ། བོད་སིལ་བུའི་དུས་སྐབས་ཀྱི་མངའ་བདག་བཞི་
ནི་གང་དག་ཡིན།
ལན། བོད་སིལ་བུའི་དུས་སྐབས་ཀྱི་མངའ་བདག་བཞི་ནི་
སྐྱིད་ཤོད་མངའ་བདག་ཁྲི་ལྡེ་ཡུམ་བརྟན་དང་། ཡར་ལུང་ཇོ་བོ་
བཀྲ་ཤིས་བརྩེགས་པ་དཔལ། མངའ་རིས་མངའ་བདག་སྐྱིད་ལྡེ་ཉི་
མ་མགོན། ཡ་རྩེའི་རྒྱལ་པོ་བཙན་ཕྱུག་ལྡེའོ། །


དྲི་བ། བོད་སིལ་བུའི་དུས་སྐབས་ཀྱི་རྗེ་དཔོན་རྣམ་དགུའམ་
ཚན་པ་བཅུ་ནི་གང་དག་ཡིན།
ལན། «བོད་ཀྱི་ལོ་རྒྱུས་ཆེན་པོ>ལས། གཙང་ལྷ་བུ་དར་
ལྷ་ཡིས་ཞུ་བ་བྱས། །གྲོམ་པ་ལྷ་རྩེ་བཙན་པའི་མཁར་ལ་བརྟེན། །
འབྲོ་དང་ཅོག་རོ་གཉིས་ཀྱིས་མ་ཕྱར་བྱས། །གཙང་སྟོད་ཡུལ་དུ་རྗེ
དཔོན་ཚན་གཅིག་ཆགས། །ཁ་རག་ཁྱུང་བཙུན་ལྷ་ཡིས་ཞུ་བ་བྱས། །
འབྲང་མཁར་བྱེ་བཙན་བཙན་པའི་མཁར་ལ་བརྟེན། །མྱང་དང་
སྣང་གིས་མ་ཕྱར་བྱས་ནས་ནི། །རུ་མཚམས་གཞུ་སྙེར་རྗེ་དཔོན་
ཚན་གཅིག་ཆགས། །ཐང་ལྷ་ཡ་བཞུར་ལྷ་ཡིས་ཞུ་བ་བྱས། །ཟྭ་དང་
དོམ་པ་བཙན་པའི་མཁར་ལ་བརྟེན། །སྒྲོ་དང་རྨ་ཡིས་མ་ཕྱར་བྱས་
ནས་ནི། །འཕན་ཡུལ་ཟ་གང་རྗེ་དཔོན་ཚན་གཅིག་ཆགས། །ཡར་
ལྷ་ཤམ་པོ་ལྷ་ཡིས་ཞུ་བ་བྱས། །སྣ་མོ་ཡར་རྩེ་མར་རྩེ་གཉིས་ལ་
བརྟེན། །མཆིམས་གཉགས་གཉིས་ཀྱིས་མ་ཕྱར་བྱས་ནས་སུ། །ཡར་
ལུང་སྟོད་དུ་རྗེ་དཔོན་ཚན་གཅིག་ཆགས། །གཏམ་ལྷ་སྤུན་དགུ་ལྷ་
ཡིས་ཞུ་བ་བྱས། །བྱ་ཚང་གུང་སྣང་བཙན་པའི་མཁར་ལ་བརྟེན། །
སྙེ་བ་ཤུད་པུས་མ་ཕྱར་བྱས་ནས་ནི། །གཏམ་ཤུལ་ལྷོ་བྲག་རྗེ་དཔོན་
ཚན་གཅིག་ཆགས། །འཆོས་ལྷ་དཀོན་པ་ལྷ་ཡིས་ཞུ་བ་བྱས། །ཕུ་


གུད་ཅོ་མཁར་བཙན་པའི་མཁར་ལ་བརྟེན། །ཁུ་ཉགས་གཉིས་ཀྱིས་
མ་ཕྱར་བྱས་ནས་སུ། །འཆོས་སུ་རྗེ་དཔོན་ཚན་གཅིག་ཆགས་སོ་
སྐད། དེ་ལྟར་རྗེ་དཔོན་རྗེ་ཚན་རྣམ་པ་དགུ། །ཆོས་འཁོར་རྐྱེན་དུ་
རྗེ་ལྷུ(ལྷ)གཅིག་དང་བཅུ། །ལྷ་ཡིས་ཞུ་བ་བྱས་ནས་ཆགས་པ་ཡིན་
ཞེས་དྲངས་ཡོད་པ་བཞིན་ཡིག་འབྲུའི་ངོ་གདོང་དུ་ལྷ་སྒྲུང་ལྟ་བུར་་་
སྣང་ཡང་། དོན་དུ་བོད་དབུས་གཙང་གཙོས་པའི་ཡུལ་གྲུ་རྣམས་སུ་
རྗེ་དཔོན་རྗེ་ཚན་རྣམ་དགུའམ་ཚན་པ་བཅུ་ཙམ་བྱུང་བ་ཤེས་ཐུབ།
དྲི་བ། བོད་སིལ་བུའི་དུས་སྐབས་ཀྱི་ལོ་རྒྱུས་ཉུང་བསྡུས་
ཤིག་ཤེས་སམ།
ལན། སྤྱི་ལོ846ལོར་རྒྱལ་པོ་འུ་དུམ་བཙན་ནམ་གླང་དར་
མ་ཞེས་བྱ་བ་ལྷ་ལུང་དཔལ་གྱི་རྡོ་རྗེས་བཀྲོངས་རྗེས། སྲས་འོད་སྲུང་
དང་ཡུམ་བརྟན་གཉིས་བོད་ཆེན་པོའི་རྒྱལ་རྒྱུད་འཛིན་པར་ཁ་མ་་་་་
འཆམས་ནས་སྲིད་དབང་འཕྲོག་རྩོད་ཀྱི་ལས་སུ་ཞུགས་ཤིང་། བློན་
འཁོར་རྣམས་ཀྱང་ཕྱོགས་གཉིས་སུ་གྱེས། དེ་ལྟར་ལོ་མང་དུ་ཕན་
ཚུན་གཡུལ་འཁྲུག་བགྱིས་པ་དང་བསྟུན། སྔར་བོད་ཀྱི་ལོ་རྒྱུས་ཐོག་
བྱུང་མ་མྱོང་བའི་འབངས་གྱེན་ལོག་གི་རླབས་ཕྲེང་ཡུལ་གྲུ་སོ་སོས་་་་་
ནས་རིམ་གྱིས་གཡོ་བར་གྱུར་སྟབས། བཙན་པོའི་གདུང་རྒྱུད་ཀྱིས་


བོད་ལ་དབང་སྒྱུར་བའི་རྣམ་པ་འཐོར་ཞིག་ཏུ་སོང་། ས་གནས་སོ་
སོར་རྗེ་དཔོན་མང་དུ་བྱུང་ཞིང་། ཡུལ་གྲུ་བཅད་བཟུང་གིས་གཅིག་
འོག་གཅིག་ཏུ་མི་གཏོགས་པར་རྒྱལ་ཕྲན་སིལ་མའི་ཚུལ་དུ་གནས་པ་
སྟེ། དཔལ་ལྡན་ས་སྐྱ་པས་བོད་ཆོལ་ཁ་གསུམ་ལ་དབང་སྒྱུར་བྱེད་
པའི་བར་ལ་བོད་སིལ་བུའི་དུས་སྐབས་ཞེས་བརྗོད། དུས་སྐབས་
དེར་བོད་ཡུལ་དུ་རྒྱལ་ཕྲན་ཧ་ཅང་མང་བོ་ཡོད་ཀྱང་། དེ་རྣམས་ཀྱི་
ནང་ནས་དབུས་གཙང་དང་སྟོད་མངའ་རིས་ཕྱོགས་སུ་སྲིད་དབང་་་
ཆེ་ཁག་ནི་ཁྲི་དར་མའི་སྲས་རྩོད་མེད་འོད་སྲུང་གི་གདུང་རྒྱུད་ཀྱིས་་་
མངའ་རིས་ཕྱོགས་སུ་བཙུགས་པའི་ལ་དྭགས་རྒྱལ་རབས་དང་། གུ་
གེ་རྒྱལ་རབས། སྤུ་ཧྲེང་རྒྱལ་རབས་དང་ཡ་རྩེ་རྒྱལ་རབས། ད་རུང་
ཡར་ལུང་འཕྱིང་བ་སྟག་རྩེ་གཞི་བྱས་པའི་ཡར་ལུང་རྒྱལ་རྒྱུད་དང་།
དར་མའི་གདུང་རྒྱུད་རྫུན་མར་གྲགས་པའི་མངའ་བད་ཡུམ་་་་་་་་་
བརྟན་གྱི་གདུང་རྒྱུད་ཀྱིས་བཙུགས་པའི་ལྷ་སའི་རྒྱལ་རྒྱུད་སོག་་་་་་
མང་ཞིང༌། མདོ་སྨད་ཕྱོགས་ལ་མཚོན་ནའང༌། གནམ་ལྡེ་འོད་སྲུང་
གི་རྒྱུད་པ་ཁྲི་ལྡེ་བྱ་བ་ཤར་ཕྱོགས་སུ་བྱོན་ནས་ཙོང་ཁ་སྡེ་ཁམས་སུ་་་་
བཙུགས་པའི་ཙོང་ཁའི་རྒྱལ་རྒྱུད། དཔའ་རིས་བོད་ལུང་དྲུག་སོགས་
རྒྱལ་ཕྲན་མང་ཙམ་ཆགས་ཡོད་ལ། དེ་བཞིན་དུ་ཁམས་རྒྱལ་རོང་


སོགས་སུའང་རྒྱལ་ཕྲན་མང་དུ་བྱུང་བའོ། །
དྲི་བ། འབྲོང་གཉན་ལྡེའུ་ཡི་སྐུ་རིང་ལ་བོད་དུ་དཀར་
ཡོལ་བྱུང་ཚུལ་ག་འདྲ་ཡིན།
ལན། 《རྒྱ་བོད་ཡིག་ཚང་ཆེན་མོ>ལས། དེའི་རྗེས་སུ་
ཞུགས་པའི་དཀར་ཡོལ་གཉིས། །འབྲོ་རྙན་ལྡི་གུའི་རིང་ལ་བོད་དུ་
དར། །རྒྱལ་པོའི་གསོལ་ཞལ་དབང་བོའི་གཏེར་དུ་སྦས། །དེ་ཡི་
རྟིང་ལ་རླུང་ནམ་འཕྲུལ་རྒྱལ་དུས། །མཁས་པའི་བཟོ་བོས་སོལ་ནག་
ཐང་བོ་ཆེར། །འཆིང་བུའི་རྒྱུ་ལ་རྣ་ཐོས་དཔེ་བྱས་ནས། །སུམ་ཅུ་རྩ་
གཉིས་ཆེ་ཆུང་འབྲིང་གསུམ་སྟོན། །རབ་དང་འབྲིང་དཀར་ཐ་མ་སྔོ་
ཤས་ཆེ། །བོད་ཡུལ་དབུས་གཙང་མཐིལ་ན་ནོར་བུ་ལས། །གྲུབ་
པའི་འབྲུག་རྒྱབ་གྲགས་པ་དེ་རྩལ་ལོ། །འདི་ལ་ཡོན་ཏན་དཔག་
མེད་ལྡན། །སྐལ་ལྡན་རྣམས་ཀྱིས་འདི་ཟུངས་ཤིག །དེ་ལ་ཟླ་བོ་
གསུམ་ཡོད་དར་རྩེ་དང་། །འདོལ་བ་བྱང་སྐྱ་གསུམ་དུ་གྲགས་པ་
ཡིན། །དེ་རྣམས་བོད་དུ་བྱུང་བའི་དཀར་ཡོལ་ཡིན་ཞེས་པ་དང།
ཡང《རྒྱ་བོད་ནོར་རྫས་དཔྱད་དོན་ཡིད་ཀྱི་འདོད་འཇོ»ལས། མང་
བོས་བཀུར་བའི་རྒྱལ་པོར་གྲགས་པ་ཡིས། །སེང་གེའི་འོ་མ་འཐུང་
བའི་གསོལ་ཞལ་བྱས། །དེང་སང་དུས་ན་སེར་སྐྱའི་གྲོང་ཁྱེར་གྱི།


གཙུག་ལག་ཁང་གི་མཆོད་རྫས་ཆེན་པོར་ཡོད། །དེ་ཡི་རྗེས་སུ་
ཞུགས་པའི་དཀར་ཡོལ་གཉིས། །འབྲོང་གཉན་ལྡེ་རུའི་དུས་སུ་བོད་
ལ་སྲིད། །དེ་ལ་དཔེ་བྱས་སོལ་ནག་ཐང་ཆེན་དུ། །སུམ་ཅུ་རྩ་གཉིས་
མཁས་པའི་བཟོ་ཡིས་བཏོན། །དེ་ལ་ཟླ་བོ་གསུམ་ཡང་ཡོད་པ་ནི། །
འདོལ་བ་བྱང་བརྒྱད་དར་རྩེ་གསུམ་དུ་གྲགས། །དེ་རྣམས་བོད་དུ་
སྔ་བའི་དཀར་ཡོལ་ཡིན་ཞེས་གསུངས་པའོ། །
དྲི་བ། འབྲོམ་སྟོན་པ་རྒྱལ་བའི་འབྱུང་གནས་ལ་སྐད་
གྲགས་ཆེ་བའི་སློབ་མ་གསུམ་ཡོད་པ་ནི་གང་དག་ཡིན།
ལན། འབྲོམ་སྟོན་པ་རྒྱལ་བའི་འབྱུང་གནས་ལ་སྐད་
གྲགས་ཆེ་བའི་སློབ་མ་གསུམ་ཡོད་པ་ནི་པོ་ཏོ་བ་རིན་ཆེན་གསལ་
དང་། སྤྱན་སྔ་བ་ཚུལ་ཁྲིམས་འབར། ཕུ་ཆུང་བ་གཞོན་ནུ་རྒྱལ་
མཚན་བཅས་ཡིན།
དྲི་བ། བློན་པོ་མགར་གྱིས་ཐང་གོང་མར་བོད་ཡུལ་གྱི་
གནས་ཚུལ་ངོ་སྤྲོད་གནང་བ་ཇི་ལྟར་ཡིན།
ལན། 《རྒྱལ་རབས་གསལ་བའི་མེ་ལོང》ལས། བོད་ཅེས་
བྱ་བ་ཁྱད་དུ་འཕགས་པའི་ཡུལ། །རི་མཐོ་ས་གཙང་གངས་རི་
གཉན་གྱི་མགུལ། །བསིལ་ལ་མཛེས་པ་ལྷ་གནས་གཞལ་ཡས་ཁང་། །


ངོ་མཚར་རྨད་བྱུང་ཕན་བདེ་འབྱུང་བའི་གཞི། །ཆུ་བོ་བཞི་འབབ་
རྩི་ཤིང་ནགས་ཀྱིས་མཛེས། །འབྲུ་སྣ་ལྔ་འཁྲུངས་རིན་ཆེན་སྣ་ཚོགས་
འབྱུང་། །རྐང་བཞི་ཀུན་ཁྱབ་རྩི་ཐོག་མར་ལ་སྤྱོད་ཅེས་གསུངས་པ་
ལྟར་རོ། །
དྲི་བ། སྨུག་པོ་གདོང་གི་རུས་རྒྱུད་མཆེད་ཚུལ་ག་འདྲ་ཡིན།
ལན། སྨུག་པོ་གདོང་གི་རུས་རྒྱུད་མཆེད་ཚུལ་ལ་བཤད་
ཚུལ་མི་འདྲ་བ་དུ་མ་ཡོད་མོད། «འཁྲུངས་གླིང་མེ་ཏོག་ར་བ》ལས།
ས་ལ་མ་ཆགས་གདོང་གསུམ་སྟེ། ཉི་མ་ལེབ་ཆེན་གནམ་གྱི་བུ། ཟླ་
བ་ལེབ་ཆུང་གནམ་གྱི་བུ། སྐར་མ་འཁྲུངས་རིང་གནམ་གྱི་བུ། བར་
ལ་ཆགས་པའི་གདོང་གསུམ་སྟེ། གདོང་ཐོག་ཁ་བ་བུ་ལུགས་གསུམ།
ས་ལ་ཆགས་པའི་གདོང་གསུམ་སྟེ། ཡེ་སྨོན་རྒྱལ་པོ། ཡེ་སེང་རྒྱལ་
པོ། ར་ཁྲ་རྒན་པོ། གདོང་མཐའ་གླིང་གི་རྒྱུད་པ་ཆོས་ལ་འཕེལ་
ཆོས་ལ་འཕེལ་ལམ་ཆོས་འཕེལ་ནག་པོའང་ཟེར། ཆོས་འཁྲུངས།
འཕེལ་ནག་པོ་ལ་བཙུན་མོ་གསུམ་སྟེ། གསེར་བཟའ་མ་དང༌། ལམ་
བཟའ་མ། སྤྱང་བཟའ་མ་རྣམས་ཡིན་ལ། གསེར་བཟའ་མ་ལ་བུ་ལྷ་
ཡག་དར་དཀར་འཁྲུངས། ལམ་བཟའ་མ་ལ་བུ་ཁྲི་སྤྱང་དཔལ་རྒྱས་
འཁྲུངས། སྤྱང་བཟའ་མ་ལ་བུ་དགྲ་རྒྱལ་འབུམ་མེ་འཁྲུངས། འདི་


གསུམ་གྱི་རྒྱུད་པ་ལས་མཆེད་པའི་གླིང་ཆེ་རྒྱུད། ཆུང་རྒྱུད། འབྲིང་
རྒྱུད་གསུམ་བཀྱེས་ཤིང་། གསེར་བུ་ལྷ་ཡག་དར་དཀར་གྱི་རུས་ལས་
བཀྱེས་པ་ནི། མི་ཆེན་རྒྱལ་བ་ལྷུན་གྲུབ། སྟག་རོང་ཨ་ནུ་གཟིག་
འཕེན། ཡ་ཐེའི་སྐྱེས་མཆོག་ཐར་བ་སོགས་གླིང་ཆེ་རྒྱུད་ཕྱོགས་ཀྱི་
གདུང་རྒྱུད་ཡིན་ནོ། །ལམ་བཟའི་བུ་ཁྲི་སྤྱང་དཔལ་རྒྱལ་གྱི་རིགས་
རུས་ནི། བརྒྱ་དཔོན་གསེར་གྱི་ཨ་རྒྱས། སྟོང་དཔོན་བྲ་ཚིས་ཤེལ་
གསེར་བུའི་ཉི་འབུམ་དར་ལུ་སོགས་གླིང་འབྲིང་རྒྱུད་ལྕགས།
ཕྱོགས་ཀྱི་རུས་རྒྱུད་ཡིན་ནོ། །སྤྱང་བཟའི་བུ་དགྲ་རྒྱལ་འབུམ་མེའི་
སྲས་ཐོག་ལྷ་འབུམ། ཐོག་ལྷ་འབུམ་གྱི་སྲས་ཆོས་ལ་འབུམ། ཆོས་ལ་
འབུམ་ལ་བཙུན་མོ་རོང་བཟའ། སྒ་བཟའ། རྨུ་བཟའ་གསུམ་བག་
མར་བླངས་ནས། ཆོས་ལ་འབུམ་དང་མ་རོང་བཟའ་གཉིས་ལ། སྤྱི་
དཔོན་རོང་ཚ་ཁྲ་རྒན་འཁྲུངས། དེ་ནི་བློ་ཤེས་ཅན་ནམ་མཁའ་
ལངས་འདྲ། ཐབས་ཐུགས་རྗེ་ས་ཆུ་དྲོས་འདྲ། བཀའ་ཡོ་དྲང་ཐིག་
གིས་བཏབ་འདྲ། ལས་བདེན་འཛིན་སྨྱུག་མ་གཤགས་འདྲ། བཙན་
པོ་བུ་ཡི་གཉའ་གནོན། གཉོམ་ཆུང་སྐྱོང་བའི་ཕ་མ། ཕུ་ནུའི་ནང་
གི་སྤྱི་དཔོན། བློ་འདྲི་བྱེད་སའི་མཁས་ཆེན། དགྲ་འདུལ་ཇག་གི་
དམག་དཔོན། རུས་ཆུང་རྒྱུད་དུ་གཏོགས་ཀྱང་གླིང་ཚོ་ཆེན་བཅུ་


གཉིས་ཀྱིས་དཔོན་དུ་བཀུར་བ་ཡིན་ནོ། །སྒ་བཟའ་ལ་བུ་གཡུ་རྒྱལ་
འཁྲུངས་ཏེ། ཧོར་གླིང་འཐབ་པས་ཧོར་གྱིས་བཀྲོངས་པ་རེད། དེ་
ནས་རྨུ་བཟའི་བུ་སྟག་ལྷ་ལ་སེང་བློན་འཁྲུངས་ཏེ། ཕྱི་འཇམ་རྒྱ་
དར་དཀར་པོ། ནང་འཇམ་མ་དཀར་རིལ་བུ། ལྷོད་འཇམ་དར་གྱི་
མདུད་པ། སྐུ་གཟི་བརྗིད་ཀྱི་ཕུང་བོ། གསུང་སྙན་འཇེབས་ཀྱི་གླིང་
772། ཐུགས་འོད་གསལ་གྱི་འཁྲུལ་འཁོར་ལ་དབང་འབྱོར་ཞིང་།
དགྲ་ལྷ་འདུ་བའི་མཁར་རྫོང་། ཝེར་མ་འཁོར་བའི་བསེ་མཁར།
དམ་ཅན་ཆགས་པའི་བླ་རྡོ་ལྟ་བུ་ཞིག་བྱུང་ངོ༌། །དེ་ནས་སྤྱི་དཔོན་
རོང་ཚ་ཁྲ་རྒན་ལ། བོད་བཟའ་མེ་ཏོག་མཚོ་བག་མར་བླངས་ནས།
སྲས་ཆེ་བ་གཡུ་ཕན་སྟག་རྒྱལ། སྲས་འབྲིང་བ་གླེན་པ་ཆོས་རྒྱལ།
སྲས་ཆུང་བ་སྣང་ཆུང་གཡུལ་སྟག སྲས་མོ་ལྷ་མོ་གཡུ་སྒྲོན་དང་
བཞི་བྱུང་། དེ་ནས་སེང་བློན་ལ་རྒྱ་བཟའ་ལྷ་དཀར་སྒྲོལ་མ་བག་
མར་བླངས་ཏེ། ཆུ་མོ་གླང་གི་ལོར་རྒྱལ་ཟླ་བའི་ཚེས་བཅོ་ལྔའི་ཉིན་
སྲས་འཁྲུངས་པས། ཞལ་རས་ཟླ་བ་ལྟར་དཀར་བ། ཐུགས་
དགོངས་ནམ་མཁའ་ལྟར་ཡངས་པ། མཛད་སྤྱོད་ཆོས་དང་མཐུན་
པ། དགྲ་ལ་དུག་གི་ཚེར་མ། གཉེན་ལ་རྒྱ་དར་དཀར་པོ། དཔལ་ལ་
རྒྱ་སྟག་ངར་མ། རྩལ་དྲུག་སྐྱ་ཁྲ་ཧོར་བ་ལྟ་བུ་ཞིག་བྱུང་བས། ནང་


མི་རྣམས་ཀྱིས་ཞལ་དཀར་ཉི་མ་རང་ཤར་ཟེར། ཕྱི་མི་རྣམས་ཀྱིས་
འབུམ་པ་རྒྱ་ཚ་ཞལ་དཀར་ཞེས་མཚན་བཏགས། གླིང་བ་ཚོ་དྲུག་གི་
ཁོག་གི་སྙིང་དང་། དཔྲལ་བའི་མིག་ལྟ་བུར་གྱུར་པ་རེད།
དྲི་བ། ཙོང་ཁའི་རྒྱལ་རྒྱུད་སྐོར་ལ་ཆ་རྒྱུས་ཨེ་ཡོད།
ལན། 《ཐུའུ་བཀྭན་རྣམ་ཐར་པད་དཀར་ཆུན་པོ》ལས།
ཁྲི་སྲོང་གི་སྲས་ཆུང་བ་སད་ན་ལེགས་མཇིང་ཡོན། དེའི་སྲས་དར་
མ། དེའི་སྲས་གནམ་ལྡེ་འོད་སྲུང༌། དེའི་སྲས་མངའ་བདག་དཔལ་
འཁོར་བཙན། དེའི་སྲས་ཁྲི་བཀྲ་ཤིས་བརྩེགས་པ་དཔལ། དེའི་
སྲས་འོད་ལྡེ་ལ་སྲས་བཞི་བྱུང་བའི་གཉིས་པ་ཁྲི་ལྡེ་འབངས་ཧ་ཅང་་
མི་མང་ཙམ་དང་བཅས་མདོ་སྨད་དུ་བྱོན། དེ་དུས་བྲ་སྡེའང་རྒྱལ་
པོ་དང་ལྷན་དུ་མདོ་སྨད་དུ་ཐོན་ཅིང་། མཚོ་ཁྲི་ཤོག་རྒྱལ་མོའི་
འགྲམ་བོད་ཀྱིས་བཟུང་སྟེ། ཆོས་རྒྱལ་གདུང་རྒྱུད་དེས་ཁྲི་དཔོན་
མཛད་ཅིང་། བྲ་ཉང་བཙན་བྱ་བས་རྒྱལ་པོའི་བློན་གྱི་གཙོ་བོ་བྱས་
ཚུལ། «རུས་མཛོད་ཟ་འོག་མ》>ལས་བྱུང་ཞེས་གསུངས་པ་ལྟར།
ཙོང་ཁའི་རྒྱལ་རྒྱལ་ནི་ཡུལ་མདོ་སྨད་ཀྱི་ཤར་ཙོང་ཁ་ཞེས་གྲགས་པ།
དེང་གི་མཚོ་སྔོན་ཟི་ལིང་མཁར་དུ་བོད་བཙན་པོའི་གདུང་རྒྱུད
ལས་མཆེད་པའི་ལྷ་སྲས་ཁྲི་ལྡེའམ་རྒྱས་སྲས་བྱ་བ་བྱོན་ནས། དེར་


རྒྱལ་སྲིད་བཙུགས་ནས་ཙོང་ཁ་བདེ་ཁམས་བཅོ་བརྒྱད་དུ་གྲགས་་་་
པའི་ཡུལ་གྲུ་གཙོས་པའི་མདོ་སྨད་ཕལ་ཆེར་ལ་དབང་བྱས་ཏེ་་་་་
གདུང་རྒྱུད་རིམ་པར་བྱོན་པ་དག་ལ་གོ
དྲི་བ། བཙན་པོ་ཁྲི་འདུས་སྲོང་གི་རིང་ལ་བྱུང་བའི་རྩལ་
པོ་ཆེ་མི་བདུན་ནི་གང་དག་ཡིན།
ལན། ཁྲི་འདུས་སྲོང་གི་སྐབས་སུ་བློན་པོ་རྩལ་པོ་ཆེ་མི་
བདུན་བྱུང་སྟེ། རྔོག་རིང་ལ་ནག་པོས་གླང་པོ་ཆེའི་ཕྲུ་གུ་ཐེག་པ།
རྔོག་གླིང་ཁམས་ཀྱིས་གཡག་གྲུས་པོ་ཆེ་ཐེག སྣོན་རྒྱལ་མཚན་གྱིས་
མདའ་སྟེའུ་ཁ་མས་བྱ་ཁྲའི་སྐེད་པ་བཅད། དབས་རྒོད་ལྡོངས་
བཙན་གྱིས་མིག་རྒྱང་གསུམ་ལ་མདའ་རྒྱང་སླེབས། འགོས་གཡག་
ཆུང་གིས་ཤ་བའི་རླུད་བུ་བྱེ་མས་བཀང་བ་ཀླད་ལ་བསྐོར། ཅོག་རོ་
འབྲོང་ཤོར་གྱིས་འབྲོང་ཐུར་དུ་བརྒྱུགས་པ་གྱེན་ལ་འཐེན། སྣོན་ཁྲི་
བདུན་གཡུ་བྱིན་གྱིས་རྟ་གཡང་ལ་མཆོངས་པ་གྱེན་ལ་འཐེན་པའོ། །
འདི་དག་ནི་དམག་དཔོན་ཆེན་པོ་བདུན་ཡིན་ཏེ། རྟ་དཀྱུ་བ་ལ་
མཁས་པ། མདའ་འཕེན་པ་ལ་མཁས་པ། གྲི་དབྱུག་པ་ལ་མཁས་པ།
དམག་ཇུས་དང་དམག་འཐབ་ལ་མཁས་པ། རྐྱང་དང་བང་འགྲན་
ཐུབ་པ། འབྲོང་དང་སྦེ་བཀྱེ་ཐུབ་པ་སོགས་དཔའ་རྩལ་ཤིན་ཏུ་ཆེ་


བའི་དམག་དཔོན་ཡིན་པ《ཀུན་དགའི་མེ་ལོང》ལས་གསུངས་སོ
དྲི་བ། བཙན་པོ་ཁྲི་ལྡེ་གཙུག་བརྟན་ལ་མེས་ཨག་ཚོམ་
ཞེས་འབོད་དོན་ཅི།
ལན། བཙན་པོ་འདི་བ་ཕོ་བྲང་ལྡན་དཀར་དུ་སྐུ་བལྟམས་
ཤིང་། མཚན་ལ་མེས་ཨག་ཚོམ་ཞེས་འབོད་དོན་ནི་ཞལ་ལ་ཨག་
ཚོམ་མང་ཞིང་བགྲེས་ཉམས་ཆེ་བས་དེ་ལྟར་དུ་གྲགས་སྐད། བཙན་
པོ་ཁོང་ཉིད་སྐུ་ན་ཕྲ་དུས་མཚན་ལ་རྒྱལ་གཙུག་རུ་ཞེས་ཀྱང་འབོད།
དྲི་བ། བཙན་པོ་ཁྲི་ལྡེ་སྲོང་བཙན་གྱི་སྲས་ལྔ་ནི་གང་དག་
ཡིན།
ལན། ལོ་རྒྱུས་དེབ་ཐེར་དུ་བཀོད་པ་ལྟར་ན། བཙན་པོ་
འདིར་སྲས་ལྔ་མཆིས་པར་ངེས་ཏེ། དེའང་རིམ་བཞིན་གཙང་མ་
དང་། དར་མ། རལ་བ་ཅན། ལྷ་རྗེ། ལྷུན་གྲུབ་བཅས་ཡིན་ནོ། །
དྲི་བ། བཙན་པོ་ཁྲི་གཙུག་ལྡེ་བཙན་ལ་ཁྲི་རལ་བ་ཅན་
ཞེས་འབོད་དོན་ཅི།
ལན། བཙན་པོ་ཁྲི་གཙུག་ལྡེ་བཙན་ལ་ཁྲི་རལ་བ་ཅན་
ཞེས་འབོད་དོན་ནི། བཙན་པོ་འདི་ཉིད་སྐུ་ན་ཆུང་ངུ་ནས་དབུ་སྐྲ་
སིལ་བ་ལ་མི་མཉེས་པས། དབུ་སྐྱེས་ལན་བུ་རྣམས་རལ་བར་ཆགས་


ཡོད་པའི་རྒྱུ་མཚན་གྱིས་དེ་ལྟར་གྲགས་སོ། །
དྲི་བ། བཙན་པོ་ཁྲི་གཙུག་ལྡེ་བཙན་ལ་མཛད་རྗེས་གང་
དག་ཡོད།
ལན། བཙན་པོ་འདི་བའི་སྐུ་རིང་ལ་བོད་རང་གི་སྲིད་
འབྱོར་རིག་གསུམ་གོང་དུ་འཕེལ་བའི་དགོས་མཁོ་དང་བསྟུན་ནས་་
ཁྲིམས་ཡིག་གསར་དུ་བཅོས། ཐང་བོད་བར་གྱི་མཛའ་བརྩེའི་
མཐུན་ལམ་གོང་དུ་སྤེལ། ནང་བའི་བསྟན་པ་རྒྱ་ཆེར་སྤེལ། བྲེ་སྲང་
ཞོ་སོགས་ལ་ལེགས་བཅོས་བཏང༌། ཆབ་འབངས་རྒྱ་ཆེ་སྟེ། སྔར་
ཡབ་མེས་ཀྱི་སྐུ་རིང་ལ་མ་འདུས་པ་ཤར་སྐར་མ་སྨིན་དྲུག་འཆར་་
བའི་འོག་རྒྱ་ནག་གི་སོ་མཚམས་ལོན་ཤན་གྱི་རི་རྒྱུད་དར་དཀར་གྱི་་
ཡོལ་བ་འདྲ་བ་ལ་གཏུགས། ལྷོ་ཕྱོགས་བྲམ་ཟེའི་ཡུལ་ལ་གཏུགས།
ནུབ་སྟག་གཟིག་གི་སོ་མཚམས་སྦ་སྟག་ཤ་དུང་གི་སྒོ་མོ་ལ་སླེབས།
བྱང་ཧོར་གྱི་སོ་མཚམས་ཕྱེ་མ་སྒང་རིང་ཉ་རྨང་མའི་རྒྱབ་འདྲ་བར་་
གཏུགས་པ་སོགས་གནས་བབ་དེར་བོད་ཀྱི་ཆབ་སྲིད་དང་། དཔལ་
འབྱོར། རིག་གནས། དམག་དོན་བཅས་ཕྱོགས་གང་ཅིའི་ཐད་ནས་
དབྱར་མཚོ་རྒྱས་པའི་དཔེ་བཞིན་གོང་དུ་འཕེལ་ཡོད་ཅེས《དེབ་་་་་་
ཐེར་ཀུན་གསལ་མེ་ལོང»དུ་འཁོད་པ་མདོར་བསྡུས་པའོ། །


དྲི་བ། བཙན་པོ་ཁྲི་སྲོང་ལྡེ་བཙན་གྱི་སྐབས་སུ་བྱོན་པའི་
སྤྲུལ་པའི་སྲས་གསུམ་དུ་གྲགས་པ་ནི་གང་དག་ཡིན།
ལན། བཙན་པོ་ཁྲི་སྲོང་ལྡེ་བཙན་གྱི་སྐབས་སུ་བྱོན་པའི་
སྤྲུལ་པའི་སྲས་གསུམ་དུ་གྲགས་པ་ནི་རྒྱ་གར་གྱི་སྨན་པ་དྷརྨ་རཱ་ཛ་
དང་། རྒྱ་ནག་གི་སྨན་པ་ཧྭ་ཤང་མ་ཧཱ་ཀྱིན་ད། ཏ་ཟིག་གི་སྨན་པ་
བི་ཇི་ཙན་པ་ཤི་ལ་ཧ་བཅས་སོ། །
དྲི་བ། བཙན་པོ་ཁྲི་སྲོང་ལྡེ་བཙན་གྱི་སྐུ་རིང་ལ་བྱུང་བའི་
བོད་སྨན་མཁས་པ་མི་དགུ་ནི་གང་དག་ཡིན།
ལན། བཙན་པོ་ཁྲི་སྲོང་ལྡེ་བཙན་གྱི་སྐུ་རིང་ལ་བྱུང་བའི་
བོད་སྨན་མཁས་པ་མི་དགུ་ནི། སྟོད་ན་ཆེར་རྗེ་ཞིག་པོ། བིར་ཆེ་
ལེགས་མགོན། འུག་པ་ཆོས་བཟང་གསུམ། བར་ན་གཡུ་ཐོག་ཡོན་
ཏན་མགོན་པོ། མི་ཉག་རོང་རྗེ། བྲང་ཏི་རྒྱལ་བཟང་གསུམ། སྨད་
ན་གཉའ་པ་ཆོས་བཟང་། སྟོང་པ་གྲགས་རྒྱལ། མཐར་བཞི་དར་པོ་
བཅས་སོ། །དེ་རྣམས་ལས་ཀྱང་ཁྱད་དུ་འཕགས་པ་སྨན་པའི་རྒྱལ་
པོར་གྲགས་པ་གཡུ་ཐོག་ཡོན་ཏན་མགོན་པོ་ནི་རྒྱལ་པོ་དང་དགུང་་་
མཉམ་ཡིན་ཏེ། སྒོ་བཞི་རེ་ཐང་དུ་སྐུ་འཁྲུངས། བོད་ཀྱི་གསོ་རིག་
གི་གཞུང་དང་ལག་ལེན་ཐམས་ཅད་ཐུགས་སུ་ཆུད་པ་མཛད། རྒྱལ་


ཁམས་དུ་མ་བསྐོར་ནས་བོད་ཀྱི་གསོ་རིག་ཆ་ཚང་བར་མཛད་པ་
སོགས་ཁོང་གི་རྣམ་ཐར་ལས་ཤེས་པར་བྱའོ། །
དྲི་བ། བཙན་པོ་ཁྲི་སྲོང་ལྡེ་བཙན་གྱི་བཙུན་མོ་ལྔ་ནི་གང་
དག་ཡིན།
ལན། བཙན་པོ་ཁྲི་སྲོང་ལྡེ་བཙན་གྱི་བཙུན་མོ་ལྔ་ནི་ཚེ་
སྤོང་བཟའ་མེ་ཏོག་སྒྲོན་དང༌། མཁར་ཆེན་བཟའ་མཚོ་རྒྱལ། འབྲོ་
བཟའ་བྱང་ཆུབ་སྒྲོན། མཆིམས་བཟའ་ལྷ་མོ་བཙན།
བཟའ་རྒྱལ་མོ་བཙུན་བཅས་སོ། །
དྲི་བ། བཙན་པོ་ཁྲི་སྲོང་ལྡེ་བཙན་ལ་མཛད་རྗེས་གང་
དག་ཡོད།
ལན། བཙན་པོ་ཁྲི་སྲོང་ལྡེ་བཙན་གྱི་མཛད་རྗེས་ནི་ཆང
སྲིད་ཀྱི་བྱ་བ་ཕྱག་ཏུ་བཞེས་ཏེ་རྒྱལ་སྲིད་ཐབས་ཀྱིས་བསྐྱངས། བན་
བོན་རྒྱལ་ཕམ་རྩོད་དུ་བཅུག་ནས་ནང་བསྟན་དར་རྒྱས་བཏང་བ།
མཁན་སློབ་གཉིས་གདན་འདྲེན་བྱས་ཏེ་དམ་པའི་ཆོས་བརྒྱུད་སྤེལ་་
བ། བསམ་ཡས་གཙུག་ལག་ཁང་བཞེངས་ཏེ་བོད་ལ་རབ་བྱུང་པའི་
སྡེ་བྱུང་བ། རྒྱ་གར་དང་རྒྱ་ནག་ལས་བརྒྱུད་པའི་ཆོས་ལ་དག་ཐེར་
མཛད་པ། ཕྱོགས་མཚམས་འཐབ་འཁྲུག་བྱས་ཏེ་མངའ་ཐང་རྒྱ་


བསྐྱེད་པ་བཅས་སོ། །
དྲི་བ། བཙན་པོའི་བང་སོ་གནས་གང་ཞིག་ཏུ་བརྩིགས་
ཡོད།
ལན། བཙན་པོའི་བང་སོ་ནི་སྤྱི་ལོའི་དུས་རབས་བདུན་པ་
ནས་དགུ་པའི་བར་གྱི་བཙན་པོ་རིམ་བྱོན་དང༌། རྒྱལ་སྲས། བཙུན་
མོ་བཅས་ཀྱི་བང་སོ་ཚོགས་པ་ཞིག་ཡིན་གཤིས། དེ་དག་གི་གནས་
ཡུལ་ནི་བོད་ལྗོངས་ལྷོ་ཁ་འཕྱོངས་རྒྱས་རྫོང་ཁོངས་མུ་ར་རི་དང་་་་་
དོན་མཁར་མདའི་རྒྱུད་དུ་ཡོད། བང་སོའི་ཤར་ནུབ་ཀྱི་རིང་ཚད་ལ་
སྨི2076དང་། ལྷོ་བྱང་གི་ཚད་ལ་སྨི407 རྒྱ་ཁྱོན་ལ་སྨི་ངོས་སྙོམས་གྲུ་
བཞི་མ305བཅས་ཡོད། 《ཆོས་འབྱུང་མཁས་པའི་དགའ་སྟོན》
དང《རྒྱལ་རབས་གསལ་བའི་མེ་ལོང》སོགས་ལོ་རྒྱུས་དེབ་ཐེར་་་་་་་
ནང་འཁོད་པར་གཞིགས་ན། ཁྱོན་བསྡོམས་བང་སོ21ཡོད་པར་
གྲགས་ཀྱང་། ད་ལྟ་གསལ་བོར་མཐོང་ཐུབ་པ16ལས་མེད། དེ་དག་
ནི་གནམ་རི་སྲོང་བཙན་དང༌། གུང་རི་གུང་བཙན། མང་སྲོང་མང་
བཙན། འདུས་སྲོང་མང་བོ་རྗེ། ཁྲི་ལྡེ་གཙུག་བརྟན། ཁྲི་སྲོང་ལྡེ་
བཙན། མུ་ནེ་བཙན་པོ། མུ་ཏིག་བཙན་པོ། ཁྲི་ལྡེ་སྲོང་བཙན། ཁྲི་
གཙུག་ལྡེ་བཙན། འུ་དུམ་བཙན། འོད་སྲུང། ཡུམ་བརྟན་སོགས་ཀྱི་


བང་སོ་ཡིན་པར་བཤད། 《རྒྱལ་པོ་བཀའ་ཐང》ལས། སྲོང་བཙན་
སྒམ་པོའི་བང་སོའི་ནང་དུ་རེའུ་མིག་དགུ་དང༌། དབུས་སུ་བཙན་
པོའི་སྐུ་གདུང་བཞག རིན་ཆེན་རྒྱུ་ནོར་གྱིས་བཀང་བར་བྱས་
ཞེས་གསུངས། དེང་འདིར་སྲོང་བཙན་སྒམ་པོའི་བང་སོའི་སྟེང་དུ་
སྲོང་བཙན་ལྷ་ཁང་ཞེས་པ་བཞེངས་ཡོད་པ་དང༌། དེའི་ནང་སྲོང་
བཙན་སྒམ་པོ་དང༌། ཝུན་ཁྲིན་ཀོང་ཇོ། བལ་བཟའ་ཁྲི་བཙུན།
བློན་ཆེན་མགར་སྟོང་བཙན་དང་ཐོན་མི་སམ་བྷོ་ཊ་སོགས་གྲགས་་་་་
ཅན་མི་སྣའི་སྐུ་བརྙན་བཞུགས་སུ་གསོལ། བཙན་པོ་ཁྲི་སྲོང་ལྡེ་
བཙན་གྱི་བང་སོའི་མདུན་དུ། ཁོང་གི་མཁས་ཤིང་མཛངས་པའི་
མཛད་རྗེས་ལ་བསྔགས་པའི་རྡོ་རིང་བཞེངས་ཤིང༌། དེའི་མདུན་
ངོས་སུ་ཡིག་ཕྲེང34བརྐོས་ཡོད། ཁྲི་ལྡེ་གཙུག་བརྟན་གྱི་བང་སོའི་
གཟུགས་བཀོད་སྟབས་བདེ་ལ་བབ་ཆགས་ཤིང་། བཟོ་དབྱིབས་
གསོན་ཉམས་ལྡན་པའི་ཐང་རྒྱལ་རབས་ཀྱི་ངོ་མཚར་དང་འདྲ་བའི་
རྡོའི་སེང་གེ་ཆ་གཅིག་བརྐོས་ཡོད།
དྲི་བ། རྩིས་རིག་སྨྲ་བའི་དབང་ཕྱུག་ཕུག་པ་རྒྱ་མཚོ་རྣམ་
གསུམ་ནི་གང་དག་ཡིན།
ལན། རྩིས་རིག་སྨྲ་བའི་དབང་ཕྱུག་ཕུག་པ་རྒྱ་མཚོ་རྣམ་


གསུམ་ནི་དགེ་ལྡན་པ་མཁས་གྲུབ་ནོར་བཟང་རྒྱ་མཚོ་དང༌། འགོས་
ལོ་ཡིད་བཟང་རྩེ་བའི་སློབ་མ་གཙང་ཆུང་ཀརྨ་ཆོས་གྲགས་རྒྱ་མཚོ།
ཀར་རྙིང་ལུགས་སྲོལ་སྤྱི་འཛིན་ཕུག་པ་ལྷུན་གྲུབ་རྒྱ་མཚོ་བཅས་སོ། །
དྲི་བ། རྩེ་ཕོ་བྲང་དམར་པོ་བཞེངས་སྐྲུན་གྱི་གཙོ་འགན་
བཞེས་མཁན་སུ་ཡིན་ཤེས་སམ།
ལན། རྩེ་ཕོ་བྲང་དམར་པོ་ནི་རྒྱལ་མཆོག་ལྔ་པའི་སྐུ་རིང་
ལ་ཤར་ཕྱོགས་ཀྱི་ཕོ་བྲང་དཀར་པོ་རང་འཇགས་གནང་ཐོག་འཕྲོ་་་་
སྐྱོང་རྒྱས་སྐྲུན་གྱི་ཚུལ་དུ་སྡེ་སྲིད་སངས་རྒྱས་རྒྱ་མཚོས་གཙོ་འགན་་་
བཞེས་ནས་བཞེངས་ཤིང་། བཞེངས་ཡུན་ནི་བོད་རབ་བྱུང་བཅུ་
གཅིག་པའི་ལྕགས་རྟ(སྤྱི་ལོ1690)ལོའི་ཟླ་གཉིས་པའི་ཚེས་ཉེར་
གཉིས་ཉིན་རྨང་བཏིང་བ་ནས་ཆུ་བྱ(སྤྱི་ལོ1693)ལོའི་ཟླ་བཞི་པའི་་་
ཚེས་ཉི་ཤུ་ཉིན་བཞེངས་གྲུབ་ཐུབ་པ་ཡིན། ཕོ་བྲང་འདི་བཞེངས་
སྐྲུན་ཐད་ཨར་པོའི་མགོ་བ་དང༌། བཟོ་པ། ལས་མི་བཅས་ཀྱི་གླ་
ཕོགས་དངུལ་སྲང་ས་ཡ་གཅིག་དང་དྲུག་འབུམ་དགུ་ཁྲི་བཞི་སྟོང་་་་
བརྒྱད་བརྒྱ་སོ་དྲུག་དང་། གསེར་གདུང་འཛམ་གླིང་རྒྱན་གཅིག་གི་
རྒྱུ་ཆ་གསེར་རྒྱ་ཐུཪ་སྲང་ཆིག་འབུམ་ཆིག་ཁྲི་དགུ་སྟོང་ཉིས་བརྒྱ་
བརྒྱད་ཅུ་གྱ་གཉིས་ལྷག་དང་། འདི་ལས་གཞན་པའི་སྐུ་གསུང་


ཐུགས་རྟེན་སོགས་ཕོ་བྲང་ནང་གི་དངོས་རིགས་ཁག་ལ་འགྲོ་སོང
དངུལ་སྲང་སུམ་འབུམ་བདུན་ཁྲི་སྟོང་མེད་ཆིག་བརྒྱ་གོ་གཅིག
རབ་གནས་འགྲོ་སོང་ལ་དངུལ་སྲང་དྲུག་ཁྲི་དགུ་སྟོང་ཆིག་བརྒྱ་་་་་་
བཅུ་གཅིག་བཅས་སོང་བར་ཕོ་བྲང་པོ་ཏ་ལའི་ལོ་རྒྱུས་གས་་་་་་་་་
བསྒྲིགས་སུ་གསལ་ལོ། །
དྲི་བ། མཚུར་ཕུའི་རྡོ་རིང་གནས་གང་ཞིག་ཏུ་ཡོད་པ་
ཤེས་སམ།
ལན། མཚུར་ཕུའི་རྡོ་རིང་ནི་སྟོད་ལུང་བདེ་ཆེན་རྫོང་
ཁོངས་སུ་ཡོད། སྤྱི་ལོའི་དུས་རབས་དགུ་པའི་ནང་བཙན་པོ་ཁྲི་རལ་
བ་ཅན་གྱིས་སྲིད་མཛད་སྐབས། བཙན་པོས་འུ་ཤང་རྡོའི་ལྷ་ཁང་
བཞེངས་པའི་ལྷག་མ་རྣམས་བློན་པོ་ཞང་ཚེ་སྤོང་སྟག་བཟང་ཉ་སྟོ་་་
ཟེར་བས་སྟོད་ལུང་ལྕང་ཕུར(མཚུར་ཕུ)བཙུགས་པར་སྣང་།
རིང་དེའི་མཐོ་ཚད་ལ་སྨི?.62ཡོད་པ་དང་། ངོས་གཉིས་སུ་ཁྱོན་
བསྡོམས་ཡིག་ཕྲེངཿ86བཀོད་ཡོད། ཡི་གེའི་ནང་དོན་ནི་ཞང་ཚེ་སྤོང་
ཉ་སྟོས་བཙན་པོ་ཁྲི་གཙུག་ལྡེ་བཙན་གྱི་བཀའ་དྲིན་གསབ་ཕྱིར་་་་་་
བཙན་པོའི་སྐུ་ཡོན་དུ་བསྔོས་ཏེ། སྨོན་ལམ་རྒྱ་ཆེར་བཏབ་ནས་སྟོད་
ལུང་གི་ལྕང་ཕུར་གཙུག་ལག་ཁང་བརྩིགས་པར་མ་ཟད། དགེ་སློང་


བཞི་རྒྱུན་བཞུགས་ཀྱིས་བཙན་པོའི་ཞབས་འདེགས་རྒྱུན་མི་ཆད་
པར་སྒྲུབ་པའི་མཆོད་རྒྱུན་སེམས་ཅན་དང་། འབྲོག་ཐང་། བྲན་
གཡོག་བཅས་ཕུལ་ཚུལ་འཁོད་ཡོད།
དྲི་བ། མཚོ་སྔོན་གྱི་ཡུལ་སྡེ་སྐོར་ཞིག་ལ་བཀའ་མ་ལོག་
གི་རྒྱུད་པ་ཟེར་དོན་ཅི།
ལན། བོད་ཀྱི་ལོ་རྒྱུས་དེབ་ཐེར་ལྟར་ན། སྔར་བཙན་པོ་
ཁྲི་སྲོང་ལྡེ་བཙན་དང༌། དེའི་སྲས་ཁྲི་ལྡེ་སྲོང་བཙན་གྱི་སྐབས་བོད་
ས་གནས་ཀྱི་ཕྱོགས་བཞིར་མཐའ་སྲུང་དཔུང་སྡེ་བཞག་ཅིང༌། བོད་
དམག་ཁྲི་སྟོང་མང་བོས་བྷ་ཏ་ཧོར་གྱི་སྒོམ་གྲྭ་བཅོམ་ནས། དེའི་
ནོར་རྫས་རྣམས་བོད་དུ་དྲངས་ཏེ། ཕྱིར་ཕེབས་གནང་དུས་དཔའ་
བོ་མི་དགུ་དམག་མང་བོ་དང་བཅས་ས་སྲུང་ལ་བཞག སྐབས་
དེར་ཁོ་ཚོས་ངེད་རྣམས་བོད་དུ་ནམ་ཕྱིར་ལོག་བྱེད་དགོས་སམ་་་་་་་
ཞུས་པར། ངེད་ཀྱི་བཀའ་མ་བྱུང་བར་དུ་མ་ལོག་པར་སྡོད་ཅེས་
གསུངས་པས། ཁོ་ཚོ་ཡུལ་དེར་གཞིས་ཆགས་པས་དཔའ་བོ་མི་
དགུའི་རྒྱུད་པ་རྣམས་ལ་མིང་དེ་ལྟར་ཐོགས་པ་རེད།


དྲི་བ། མཚོ་སྔོན་གྱི་ཧོ་ཐོག་ཐུ་ཆེན་པོ་རྣམ་བརྒྱད་ནི་གང་
དག་ཡིན།
ལན། ཆིང་རྒྱལ་རབས་ཀྱི་དུས་སྐབས་སུ། མཚོ་སྔོན་ཡུལ་
གྱི་སྤྲུལ་སྐུ་ཆེ་ཁག་ལྕང་སྐྱ་དང༌། ཨ་ཀྱཱ། གསེར་ཁྲི། སྟོང་སྐོར། ར་
ཁོ། སྨིན་གྲོལ། ཆུ་བཟང༌། ཐུའུ་བཀྭན་བཅས་བརྒྱད་ལ་ཧོ་ཐོག་ཐུ་
ཆེན་པོ་ཞེས་པའི་མཚན་གནས་ཐོབ།
དྲི་བ། མཚོ་བོད་མཐོ་སྒང་དུ་ལོ་ངོ་ཁྲི་ཕྲག་དུ་མའི་ཡར་
སྔོན་ནས་མིའི་རིགས་འཚོ་སྡོད་བྱས་ཡོད་ཟེར་བ་བདེན་ནམ།
ལན། ཉེ་ལམ་ཡར་ཀླུང་གཙང་བོའི་འགྲམ་རྒྱུད་དང་།
ཤར་རྒྱལ་མོ་ཚ་བ་རོང་། ཆབ་མདོ། ལྷོ་ཁ་སོགས་སུ་གསར་རྙེད་
བྱུང་བའི་བྲག་བརྐོས་རི་མོ་དང་། བོད་རང་སྐྱོང་ལྗོངས་ཀྱི་ཤན་ཚ་
དང༌། དིང་རི། སྤུ་ཧྲེང༌། སུམ་མདོ། ནག་ཆུ་སོགས་དང་། མཚོ་
སྔོན་ཞིང་ཆེན་གྱི་ཚྭ་འདམ་གཞུང་དང༌། ཨ་ཆེན་གངས་རྒྱབ། མཚོ་
སྔོན་པོ་རྟ་ནག་མ། འབའ་རྫོང་གི་རྫོང་རུ་སོགས་ཀྱི་ཡུལ་ནས་སྲོག་
ཆགས་ཀྱི་རུས་པའི་འགྱུར་རྡོ་དང་རྡོ་ཆས་གསར་རྙིང་སྐབས་ཀྱི་་་་་
གནའ་རྫས་མང་བོ་གསར་རྙེད་བྱུང་བར་གཞིགས་ན། བོད་ཀྱི་ཡུལ་
འདིར་སྲོག་ཆགས་གནས་པ་ནས་ལོ་ངོ་ས་ཡ་ལྷག་ཙམ་འདས་པ་


བདེན་དཔང་བྱས་ཡོད་ཅིང་། དེ་ལྟར་ན་འགྲོ་བ་མིའི་རིགས་ཀྱང་
དེ་དག་དང་ཧ་ལམ་དུས་མཚུངས་ཙམ་དུ་བྱུང་ཡོད་པ་རྗེས་སུ་་་་་་་་་
དཔག་ཐུབ།
དྲི་བ། ཞོལ་རྡོ་རིང་ནང་མ་དང་ཕྱི་མ་ཞེས་པར་གོ་བ་ཇི་
ལྟར་ལེན་དགོས།
ལན། ཞོལ་རྡོ་རིང་ནང་མ་ནི་དེ་སྔའི་བོད་ས་གནས་སྲིད་
གཞུང་གིས་སྡེ་སྲིད་མི་ཐོག་ལྔ་པ་སངས་རྒྱས་རྒྱ་མཚོས་པོ་ཏ་ལའི་ཕོ་
བྲང་དམར་པོ་འཛུགས་སྐྲུན་བྱས་ནས་ཡོངས་སུ་གྲུབ་པའི་དྲན་་
གསོའི་ཆེད་དུ་པོ་ཏ་ལའི་མདུན་གྱི་རི་ལྡེབས་སུ་བཞེངས་པའི་རྡོ་་་་་
རིང་ཞིག་སྟེ། འདིའི་ངོས་སུ་ཡི་གེ་གང་ཡང་མེད། ཞོལ་རྡོ་རིང་ཕྱི་
མ་ནི་རྩེ་པོ་ཏ་ལའི་རྡོ་སྐས་ཀྱི་གཤམ་དུ་ཡོད་པའི་རྡོ་རིང་གཞན
ཞིག་སྟེ། རྡོ་རིང་ནང་མར་བལྟས་ནས་མིང་ཡང་དེ་ལྟར་ཐོགས།
དེའི་རྩེ་མོར་རྡོའི་ཆར་ཁེབས་ཏོག་བཅས་ཡོད་པ་དང༌། ངོས་གསུམ་
ལ་བོད་ཡིག་བཀོད་པ་ལས་བྱང་ངོས་སྟོང་བ་ཡིན་ལ། ད་ལྟའི་ཆར་
བོད་ཡུལ་དུ་མཐོང་རྒྱུ་ཡོད་པའི་རྡོ་རིང་ནང་གི་སྔ་ཤོས་དེ་ཡིན། དེ་
ནི་སྤྱི་ལོ763ལོར་བཙན་པོ་ཁྲི་སྲོང་ལྡེ་བཙན་གྱིས་བློན་སྟག་སྒྲ་ཀླུ་
གོང་ལ་བོད་དམག་ཁྲི་ཉི་ཤུ་དང་བཅས་རྒྱ་ནག་ཏུ་དམག་རྒྱག་ཏུ་་་་་


བཏང་སྟེ། ཀེང་ཤི་ཕབ། རྒྱ་རྗེ་བྲོས་ནས། རྒྱ་རྗེ་གསར་དུ་བཅུག་སྟེ།
དམག་དཔུང་ཕྱིར་ལོག་རྗེས། བཙན་པོས་ཀླུ་གོང་གི་དམག་ཐབས་
བྱས་རྗེས་ལ་གཟེངས་བསྟོད་བྱེད་སླད་བསླངས་པའི་རྡོ་རིང་ཞིག་སྟེ།
སྤྱི་ལོ764ཙམ་ལ་རྩེ་པོ་ཏ་ལའི་མདུན་དུ་བཙུགས་ཤིང་། ད་ལྟའང་
ད་དུང་མཇལ་རྒྱུ་ཡོད།
དྲི་བ། ཞོལ་རྡོ་རིང་ཕྱི་མ་ནི་བཙན་པོ་སུའི་སྐུ་རིང་ལ་
བཙུགས་པ་ཡིན།
ལན། ཞོལ་རྡོ་རིང་ཕྱི་མ་ནི་སྤྱི་ལོ815ལོར་ར་མ་སྒང་དུ་
བཙུགས་ཤིང་། ནང་དོན་ལ་བཙན་པོ་ཁྲི་ལྡེ་སྲོང་བཙན་གྱི་དུས་སུ་
ཀོང་རྗེ་དཀར་པོ་ལ་དམིགས་བསལ་གྱི་བཀའ་གཙིགས་གནང་བའི་་
མདོ་བྲིས་ཡོད།
དྲི་བ། ཞོལ་པ་ལས་ཁུངས་ཀྱི་བཀའ་བཀོད་ཁྲིམས་འདོམས་
སུ་ཚུད་པའི་རྫོང་གཞིས་བཅོ་བརྒྱད་ནི་གང་དག་ཡིན།
ལན། ཞོལ་པ་ལས་ཁུངས་ཀྱི་བཀའ་བཀོད་ཁྲིམས་འདོམས་
སུ་ཚུད་པའི་རྫོང་གཞིས་བཅོ་བརྒྱད་ནི་ཚལ་དང་། ཆོས་ལུང་།
བདེ་ཆེན་རྫོང་། འབྲོམ་ཐོད་གཞིས་ཀ སྣེའུ་རྫོང༌། རྣམ་རྒྱལ་སྒང་
གཞིས་ཀ ཤེལ་གྲོང་གཞིས་ཀ སྦྲགས་གཞིས་ཀ ཕྲེང་སྒོ་


གཞིས་ཀ ལུམ་པ་ས་ཚིགས། འཇང་གཞིས་ཀ གནམ། གདོང་
དཀར་རྫོང་། སྙེ་ཐང་གསེར་ཁང་གཞིས་ཀ གླང་རུ་གཞིས་ཀ
ལྷོ་མོས་གཞིས་ཀ གྲྭ་བཞི་གཞིས་ཀ འབྲས་བུ་གླིང་གཞིས་ཀ(ཕ་
ལྷའི་ཡིན)བཅས་སོ། །
དྲི་བ འོ་བརྒྱལ་ཐང་ཞེས་པའི་མིང་ནི་ཇི་ལྟར་ཐོགས་
པ་ཡིན།
ལན། ལོ་རྒྱུས་དེབ་ཐེར་ལྟར་ན། སྔར་བཙན་པོ་སྲོང་
བཙན་སྒམ་པོ་སྐུ་འདས་པའི་གནས་ཚུལ་རྒྱ་ནག་ཐང་གིས་ཐོས་རྗེས་
བོད་ལ་དམག་བཏང་སྟེ་ལྷ་སར་སླེབས། རྭ་མོ་ཆེར་བཞུགས་པའི་ཇོ་
བོ་མི་བསྐྱོད་རྡོ་རྗེ་དེ་རྒྱ་བཟའ་ཝུན་ཁྲིན་ཀོང་ཇོས་གདན་དྲངས་་་་་
པའི་ཇོ་བོ་ཡིན་པར་འདོད་ནས་ཉིན་ལམ་གཅིག་གི་བར་དུ་ཁྱེར།
ཕྱིས་སུ་བལ་བཟའི་རྟེན་སྐལ་གྱི་ཇོ་བོ་དང་ནོར་བ་ཤེས་ནས་བསྐྱུར་
པས། ལྷ་སའི་ཤར་ཕྱོགས་དོ་མའི་ཐང་དུ་ཞག་བདུན་ལུས་པར་
བརྟེན། ཐང་དེ་ལ་ཇོ་བོ་འོ་བརྒྱལ་ཐང་ཞེས་པའི་འབོད་སྲོལ་བྱུང་།
དྲི་བ། ཡི་གེ་མེད་པའི་རྡོ་རིང་གཉིས་ནི་གང་ཡིན་ཤེས་
སམ།
ལན། ཡི་གེ་མེད་པའི་རྡོ་རིང་གཉིས་ནི་བཙན་པོ་ཁྲི་རལ་


བ་ཅན་གྱི་བང་སོའི་མདུན་དུ་བསླངས་པའི་རྡོ་རིང་དང༌། སྡེ་སྲིད་
སངས་རྒྱས་རྒྱ་མཚོས་བཙུགས་པའི་པོ་ཏ་ལའི་ཞོལ་ན་ཡོད་པའི་རྡོ་་
རིང་གཉིས་ལ་ངོས་འཛིན་པ་ཡིན།
དྲི་བ། ཡུམ་བུ་བླ་སྒང་ནི་བཙན་པོ་སུའི་སྐུ་རིང་ལ་བརྩིགས་
པ་ཡིན།
ལན། བོད་ཀྱི་ཕོ་བྲང་ཐོག་མ་ཡུམ་བུ་བླ་སྒང་ནི་དེང་གི་ལྷོ་
ཁ་ས་ཁུལ་སྣེ་གདོང་རྫོང་གི་ཉེ་འདབས་སུ་ཡོད། དེ་ནི་བོད་རྒྱལ་
ཐོག་མ་གཉའ་ཁྲི་བཙན་པོའི་དུས་སུ་བཞེངས་པ་སྟེ། གཉའ་ཁྲི་
བཙན་པོ་ནས་རྒྱལ་རབས་སོ་གཉིས་པ་གནམ་རི་སྲོང་བཙན་བར་་་་་་
ལོ་བཙན་པོ་རིམ་བྱོན་རྣམས་བཞུགས་སའི་ཕོ་བྲང་ཡིན་སྟབས།
རྒྱུས་ཀྱི་གནས་རྙིང་གྲགས་ཅན་ཞིག་ཡིན། ཕྱི་ནང་གི་བཀོད་པ་ལས་
དེ་སྔའི་བོད་ཀྱི་རིག་གནས་དང་ལོ་རྒྱུས་ལ་ཞིབ་འཇུག་བྱེད་པར་་་་་་་
རིན་ཐང་ཆེན་པོ་ལྡན། ད་ལྟའི་ཡུམ་བུ་བླ་སྒང་ནི་རྒྱབ་མདུན་ཁག་
གཉིས་སུ་དབྱེ་བའི་མདུན་ངོས་ཐོག་བརྩེགས་གསུམ་ཅན་གྱི་ཁང་བ་་
དེའི་འོག་རྣམས་ལྷ་ཁང་ཡིན་པ་དང་། ནང་རྟེན་གཙོ་བོ་རྒྱལ་བ་
ཤཱཀྱ་ཐུབ་པ་དང་། སྤུ་རྒྱལ་བཙན་པོ་རིམ་བྱོན་ལས་གཉའ་ཁྲི་བཙན་
པོ་དང་། ལྷ་ཐོ་ཐོ་རི་གཉན་བཙན། སྲོང་བཙན་སྒམ་པོ། ཁྲི་སྲོང་ལྡེ་


བཙན། ཁྲི་རལ་བ་ཅན་བཅས་གྲགས་ཅན་འགའ་དང་། ད་དུང་
སྲོང་བཙན་གྱི་བཙུན་མོ་རྒྱ་བལ་བཟའ་གཉིས་དང༌། ཐོན་མི་དང་
མགར་སྟོང་བཙན་བཅས་རྒྱལ་བློན་བཀའ་དྲིན་ཅན་འགའི་ལྡེར་སྐུ་་་་
བཞུགས་ཡོད། ཐོག་བརྩེགས་གཉིས་པ་ནི་རྒྱལ་དབང་སྐུ་ཕྲེང་རིམ་
བྱོན་གྱི་ཕྱག་འཚལ་ཁང་ཡིན། དེའི་རྒྱབ་ཕྱོགས་བྱང་ངོས་སུ་གསེར་
ཟངས་ལས་གྲུབ་པའི་རྒྱལ་བ་བྱམས་པ་དང༌། རྗེ་ཙོང་ཁ་པ། སློབ་
དཔོན་པད་འབྱུང་། འཇམ་དཔལ་དབྱངས་སོགས་ཀྱི་སྐུ་རྟེན་ཆེ་
ཆུང་སྣ་ཚོགས་ཡོད་ལ། དེ་མིན་རྒྱལ་ཆེན་རིགས་བཞི་བཅས་
བཞུགས། ཐོག་བརྩེགས་གསུམ་པའི་མདུན་ཕྱོགས་ནི་གཡབ་སྟེང་
དང་། རྒྱབ་ངོས་ནི་ཁྱམས་ཡིན། མདུན་ཁང་དང་འབྲེལ་བའི་རྒྱབ་
ཕྱོགས་དཀྱིལ་དབུས་མཐོ་ཞིང་གཟར་བའི་ཁང་བ་ཐོག་བརྩེགས་
གསུམ་ཅན་ཞིག་ཡོད་པ་དེས་ཡུམ་བུ་བླ་སྒང་ཐོག་མར་བཞེངས་
སྐབས་ཀྱི་འཛུགས་སྐྲུན་དང་ལོ་རྒྱུས་དཔང་རྟགས་མཚོན་པར་བྱས་་་
ཡོད། འདི་ལ་ཡི་གེ་མི་འདྲ་བ་ཡུམ་བུ་བླ་སྒང་དང་། ཡུམ་བུ་བརླ་
སྒང་ཞེས་འབྲི་སྟངས་གཉིས་འདུག བླ་སྒང་ཞེས་པར་རྒྱུ་མཚན་འདི་
ཡིན་ཞེས་བཤད་པ་མི་སྣང་། འབྲི་སྟངས་གཉིས་པར་འགའ་ཞིག་
གིས་ཕོ་བྲང་འདི་ཆགས་སའི་རིའི་མཐའ་སྐོར་དུ་ཤིང་གླ་བའི་སྡོང་་་་


བོ་ཆུང་བ་མང་བོས་བསྐོར་ནས་ཡོད་པའི་དབང་གིས་ཡིན་ཟེར།
ཡང་འགའ་ཞིག་གིས་ཕོ་བྲང་ཆགས་སའི་རི་དེ་ཤ་བ་ཡུ་མོ་ཉལ་ནས་་
སྡོད་པ་དང་འདྲ་ཞིང་། ཕོ་བྲང་ངོ་མ་ཤ་བ་ཡུ་མོའི་བརླ་ཤའི་སྟེང་དུ་
ཆགས་པའི་རྒྱུ་མཚན་གྱིས་ཡུམ་བུ་བརླ་སྒང་ཟེར་བ་ཡིན་གསུངས།
ཕོ་བྲང་འདི་ལ་སྔ་དུས་ཀྱི་ལྡེབས་བྲིས་སུ་གཉའ་ཁྲི་བཙན་པོ་རྒྱལ་་་
སར་འཁོད་པའི་ལོ་རྒྱུས་བྲིས་ཡོད་ཅེས《ཡུམ་བུ་བླ་སྒང་གི་དཀར་་་་་
ཆག》ནང་འཁོད་འདུག དུས་རབས་བཅུ་བཞི་པའི་མགོར་མངའ་
རིས་ཡ་རྩེའི་རྒྱལ་པོ་བསོད་ནམས་ལྡེ་དང༌། བློན་པོ་ཤཱཀྱ་མགོན་པོ་
གཉིས་ཀྱིས་ཉམས་གསོས་ཐོག་རྒྱ་ཕིབས་ཐོག་མར་བཀལ། ས་སྐྱའི་
བདག་ཆེན་ཏི་ཤྲཱི་ཀུན་དགའ་རྒྱལ་མཚན་གྱིས་རབ་གནས་མཛད།
རྒྱལ་དབང་སྐུ་ཕྲེང་ལྔ་པས་སླར་ཡང་ལྷ་ཁང་ཉམས་གསོ་དང་རྒྱ་་་་་་་
ཕིབས་གསར་བརྗེས་མཛད། ཕོ་བྲང་འདིའི་སྒོ་ནི་ནུབ་ཕྱོགས་སུ་
གཏད་ཡོད། རྩེ་ནས་ཤར་ལྷོའི་ཕྱོགས་སུ་བལྟས་ཚེ། བོད་ཀྱི་ས་ཞིང་
གི་ཐོག་མ་ཡིན་ཟེར་བའི་ཞིང་ཁ་གྲུ་ནར་ཅན་ཞིག་མཐོང་རྒྱུ་འདུག
དྲི་བ། རིན་སྤུངས་དམེ་ཁྲག་གི་ལོ་ཞེས་པར་གོ་བ་ཇི་ལྟར་
ལེན་དགོས།
ལན། རིན་སྤུངས་དམེ་ཁྲག་གི་ལོ་ནི་རིན་སྤུངས་པའི་སྲིད་


འཛིན་ཐ་མ་ངག་དབང་འཇིགས་གྲགས་ཀྱི་དུས་སུ་ས་སྐྱ་པ་དང་་
བྱང་བདག་གཉིས་མ་མཐུན་པར་བརྟེན། རབ་བྱུང་དགུ་པའི་ཆུ་
ཕག(སྤྱི་ལོ1563)ལོར་རིན་སྤུངས་པ་ས་སྐྱའི་རྒྱབ་ཏུ་ཆས་ཏེ། གཡས་
རུ་བྱང་དུ་དཔུང་བཏེགས་པའི་གླགས་ལ་བརྟེན་ནས། རིན་སྤུངས་
པའི་མངའ་ཞབས་ཞིང་ཤག་པ་ཚེ་བརྟན་རྡོ་རྗེས་ངག་དབང
འཇིགས་གྲགས་ཀྱི་སྲས་པདྨ་དཀར་པོ་བཀྲོངས་པ་སོགས་གྱེན་ལྡོག་་
ཆེན་པོ་བྱས་ཏེ། ནང་དམེ་བྱུང་བ་ལ་དེ་ལྟར་གྲགས་སོ། །
དྲི་བ། ལོ་ངམ་གྱིས་གྲི་གུམ་བཙན་པོ་བཀྲོངས་པའི་ལོ་
རྒྱུས་ག་འདྲ་ཡིན་པ་ཤེས་སམ།
ལན། 《ཆོས་འབྱུང་མེ་ཏོག་སྙིང་བོ་སྦྲང་རྩིའི་བཅུད》»
ལས། ཁ་ཆེའི་རྒྱལ་པོ་ལ་དམག་དྲངས་གཡུལ་སྤྲད་དེ། བོད་དམག་
རྒྱལ་ནས་ཚུར་ལོག་པ་དང་བོད་ཀྱི་དཔའ་བོའི་གཞུ་ཀ་བ་ཙམ་ལ་་་
མདའ་ཕྱམ་ཙམ་འཕངས་པས་ཤིང་སྡོང་ལ་མདའ་ཕུག་འདུག་ནས་་
མདའ་དེ་མཐོང་བ། ལ་ལ་ན་རེ་རྒྱལ་པོ་ཡིན་ཟེར། ལ་ལ་ན་རེ་བློན་
པོ་ཡིན་ཟེར། དེ་དག་གང་ཡིན་བརྟག་པའི་དོན་དུ་རྒྱལ་པོའི་དྲུང་
དུ་སྙན་ཕྲ་བྱས་པས། འབངས་ལོ་ངམ་གྱིས་ཆད་པ་བྱུང་གི་དོགས་
ནས། རྩལ་འགྲན་པར་འདོད་ན་སུ་ཡོང་བ་དེ་མ་ཧེ་ལ། སོལ་ཕྱེ་


ཁོལ་ལ་བྱོན། རྒྱལ་པོའི་དཔྲལ་བ་ལ་མེ་ལོང་ཐོགས་ལ་བྱོན། ཕོ་
བྲང་གསེར་གཡུས་ཁོང་ལས་བྱོན་བྱས་པས། རྒྱལ་པོས་དེ་ལྟར་བྱས་
བྱོན་པས་རོལ་མོ་དང་འཁུན་སྒྲ་ཆེན་པོ་བྱས་པས། མ་ཧེ་འགྲོགས་
ཏེ་སོལ་ཚུབ་ཆེན་པོ་བྱུང་། ཆིབས་གོང་དུ་མེ་ལོང་ལྷག་ལྷག་བྱས་
པས། མདའ་འཕངས་པས་རྒྱལ་པོ་ལ་ཟུག་སྟེ། རྗེ་ཉིད་འབངས་ལོ་
ངམ་གྱིས་བཀྲོངས་སོ། །
དྲི་བ། ཤུ་པའི་གནའ་བོའི་བཙན་རྫོང་ཞེས་པ་དེ་གནས་
གང་ཞིག་ཏུ་ཡོད།
ལན། ཤུ་པའི་གནའ་བོའི་བཙན་རྫོང་ནི་བོད་ལྗོངས་ཉིང་
ཁྲི་རྫོང་གི་ཁོངས་སུ་ཡོད་ལ། ད་ལྟའི་བར་ལོ་ངོ1600ལྷག་གི་ལོ་རྒྱུས་
ལྡན། དེ་ནི་བོད་ལྗོངས་ཀྱི་ལོ་རབས་རྙིང་ཞིང་ལོ་རྒྱུས་ཀྱི་ཡུན་རིང་
བ། བཙན་རྫོང་སྟུག་པ། སྒྲིག་གཞི་ཉར་ཚགས་འཐུས་ཚང་ཡིན་
པའི་གནའ་བོའི་བཙན་རྫོང་གི་ཁྱུ་ཚོགས་ཤིག་ཡིན་ལ། དེའི་ནང་དུ་
བོད་ལྗོངས་ཡོངས་ཀྱི་ཆེས་ཆེ་བའི་མ་ཎི་འཁོར་ལོ་དང་། གནའ་
བོའི་བཙན་རྫོང་ཡོངས་དྲ་རིས་ཤིག་གིས་བསྐོར་ནས་མི་རྣམས་ལ་་་
གནའ་བོའི་འཐབ་རའི་ནང་ཞུགས་པ་ལྟ་བུའི་ཚོར་བ་ཞིག་སྟེར་
བར་བྱེད། དེ་མིན་བོད་ལྗོངས་ཀྱི་ཆེས་ཆེ་བའི་མ་ཎི་འཁོར་ལོ་དང་།


གེ་སར་དམིགས་འཛུགས་མིང་འདོན་སྟེགས་བུ། དར་ལྕོགས་མཆོད་
རྟེན། རྨ་བྱ་སྔོན་མོ་སོགས་རིག་གནས་རང་བྱུང་གི་ངོ་མཚར་བའི་
ཡུལ་ལྗོངས་ལ་སྤྱན་གཟིགས་གནང་ཆོག ཤུ་པའི་ལོ་ངོ་སྟོང་གི་
གནའ་བོའི་བཙན་རྫོང་ཁྱུ་ཚོགས་དེ་ནི་མཐོ་དམན་མི་འདྲ་བའི་་་་་་
བཙན་རྫོང་ལྔ་ལས་གྲུབ་པ་དང་། དེ་དག་གི་བར་ཐག་ལ་ཧ་ལམ་
སྨི30ནས50ཙམ་རེ་ཡོད་ཅིང་། བཙན་རྫོང་དེ་དག་ཕན་ཚུན་ཁ་
གཏད་ཅིང་ཟུར་གནས་སུ་བྱས་ནས་ཆགས་ཡོད། དེ་ལས་ཀྱང་མི་
རྣམས་ཀྱིས་རྟོགས་དཀའ་བ་ཞིག་ནི། གནའ་བོའི་བཙན་རྫོང་དེ་
དག་ཚང་མ་རྡོ་ལེབ་དང་ཤིང་ལེབ་ལས་བསྐྲུན་ཅིང་། ནང་ཆུང་ལ་
ཀླད་མེད་པ་དང་། ཕྱིའི་རྣམ་པ་ངོས12དང་ཟུར་ལྡན་ཀ་བ12ལས་
གྲུབ་པའི་དབྱིབས་གཟུགས་ལྟར་མངོན་ཞིང་། ནང་ཕྱོགས་ནི་ཚད་
གཞི་དང་མཐུན་པའི་ཟུར་བརྒྱད་ཀྱི་དབྱིབས་ལྟར་སྣང་བ་དེ་ཡིན།
གནའ་བོའི་བཙན་རྫོང་དེའི་ཀླད་ན་རྒྱང་ལྟའི་མཐོ་སྟེགས་ཤིག་་་་་
བཙུགས་ཡོད་ལ། དེ་ལས་གང་བྱུང་དུ་ལེ་དབར་བཅུ་ཕྲག་ཡན་གྱི་
དགྲ་དམག་གི་འགུལ་སྐྱོད་ལ་ལྟ་ཞིབ་བྱས་ཆོག་པར་མ་ཟད། ད་
དུང་གནའ་བོའི་བཙན་རྫོང་དེའི་ཀླད་ནས་དམག་འཁྲུག་གི་མེ་ཕུང་
སྦར་ནས། རྒྱང་རིང་གི་དཔུང་རོགས་ལ་བརྡ་བཏང་སྟེ། རམ་


འདེགས་བྱེད་པའི་རེ་བའང་བཏོན་ཆོག་པ་རེད། གནའ་བོའི་
བཙན་རྫོང་དེ་ཉིད་ལོ་ངོ་སྟོང་ལྷག་གི་རླུང་ཆར་ལ་བརྒྱུད་ཀྱང་། ད་
དུང་སྔར་བཞིན་འགྱིང་ངེར་ལངས་ཤིང་ཧ་ཅང་སྲ་བརྟན་ཡིན་ལ།
དེ་ལས་ལོ་ངོ་ཆིག་སྟོང་སྔོན་གྱི་བོད་རིགས་མི་དམངས་ཚོའི་ཕུལ་དུ་་
བྱུང་བའི་འཛུགས་སྐྲུན་གྱི་བཟོ་རྩལ་དེ་ཕྱིར་མཚོན་བྱས་ཡོད་པ་
དང་། དེང་རབས་འཛུགས་སྐྲུན་ཆེད་མཁས་པ་དང་དམག་དོན་
ཆེད་མཁས་པ་སྐོར་ཞིག་གིས་ཀྱང་གནའ་བོའི་བཙན་རྫོང་འདིའི་་་་་
བརྗིད་ཉམས་ལ་བལྟས་རྗེས། དེའི་ཕུལ་དུ་བྱུང་བའི་བཟོ་རྩལ་ལ་
བསྟོད་བསྔགས་གནང་སྟེ། སྐབས་དེའི་ཆ་རྐྱེན་འོག་ཏུ་འདི་ལྟ་བུའི་
བཟོ་སྐྲུན་ཞིག་ལེགས་འགྲུབ་འབྱུང་དུ་བཅུག་པ་ནི་དངོས་གནས་ངོ་
མཚར་ཆེ་བ་ཞིག་ཡིན་པའོ། །
དྲི་བ། ས་སྐྱའི་ཁྲི་རབས་རིམ་བྱོན་གྱི་མཚན་ལ་ཅི་ཟེར།
ལན། དཔལ་ལྡན་ས་སྐྱ་པའི་ཁྲི་རབས་དང་པོ་འཁོན་
དཀོན་མཆོག་རྒྱལ་པོ་དང་། གཉིས་པ་བ་རི་ལོ་ཙཱ་བ་རིན་ཆེན་
གྲགས། གསུམ་པ་ས་ཆེན་ཀུན་དགའ་སྙིང་བོ། བཞི་པ་སློབ་དཔོན་
བསོད་ནམས་རྩེ་མོ། ལྔ་པ་རྗེ་བཙུན་གྲགས་པ་རྒྱལ་མཚན། དྲུག་པ་
ས་སྐྱ་པཎྜི་ཏ་ཀུན་དགའ་རྒྱལ་མཚན། བདུན་པ་འགྲོ་མགོན་


འཕགས་པ་བློ་གྲོས་རྒྱལ་མཚན། བརྒྱད་པ་རིན་ཆེན་རྒྱལ་མཚན།
དགུ་པ་དྷརྨ་པཱ་ལ་རཀྵི་ཏ། བཅུ་པ་ཤར་པ་རིན་ཆེན་རྒྱལ་མཚན།
བཅུ་གཅིག་པ་བདག་ཉིད་ཆེན་པོ་བཟང་བོ་དཔལ། བཅུ་གཉིས་པ་
མཁས་བཙུན་ཆེན་པོ་ནམ་མཁའ་ལེགས་པའི་རྒྱལ་མཚན། བཅུ་
གསུམ་པ་བདག་ཉིད་ཆེན་པོ་འཇམ་དབྱངས་དོན་ཡོད་རྒྱལ་མཚན།
བཅུ་བཞི་པ་དཔལ་ལྡན་བླ་མ་དམ་པ་བསོད་ནམས་རྒྱལ་མཚན།
བཅོ་ལྔ་པ་ཏཱ་དབེན་བློ་གྲོས་རྒྱལ་མཚན། བཅུ་དྲུག་པ་ཏཱ་དབེན་
ཀུན་དགའ་རིན་ཆེན། བཅུ་བདུན་པ་གཞི་ཐོག་པ་བློ་གྲོས་རྒྱལ་
མཚན། བཅོ་བརྒྱད་པ་འཇམ་དབྱངས་ནམ་མཁའ་རྒྱལ་མཚན།
བཅུ་དགུ་པ་སློབ་དཔོན་ཀུན་དགའ་དབང་ཕྱུག ཉི་ཤུ་པ་རྒྱ་དཀར་
ཤེས་རབ་རྒྱལ་མཚན། ཉེར་གཅིག་པ་བདག་ཆེན་བློ་གྲོས་རྒྱལ་
མཚན། ཉེར་གཉིས་པ་ས་ལོ་འཇམ་པའི་རྡོ་རྗེ། ཉེར་གསུམ་པ་
སྔགས་འཆང་ཆེན་པོ་ཀུན་དགའ་རིན་ཆེན། ཉེར་བཞི་པ་འཇམ་
དབྱངས་བསོད་ནམས་དབང་བོ། ཉེར་ལྔ་པ་སྔགས་འཆང་གྲགས་
པ་བློ་གྲོས་རྒྱལ་མཚན། ཉེར་དྲུག་པ་ཀུན་དགའ་དབང་རྒྱལ་བཀྲ་
ཤིས་གྲགས་པའི་རྒྱལ་མཚན། ཉེར་བདུན་པ་ངག་དབང་ཀུན་
དགའ་བསོད་ནམས། ཉེར་བརྒྱད་པ་ངག་དབང་བསོད་ནམས་


དབང་ཕྱུག ཉེར་དགུ་པ་ངག་དབང་ཀུན་དགའ་བཀྲ་ཤིས། སུམ་
ཅུ་པ་ངག་དབང་ཀུན་དགའ་བསོད་ནམས་རིན་ཆེན། སོ་གཅིག་པ་
ངག་དབང་ཀུན་དགའ་བསོད་ནམས་གྲགས་པ་བློ་གྲོས། སོ་གཉིས་
པ་འགྲོ་མགོན་དབང་སྡུད་སྙིང་བོ། སོ་གསུམ་པ་པདྨ་བདུད་འདུལ་
དབང་ཕྱུག སོ་བཞི་པ་ངག་དབང་རྡོ་རྗེ་རིན་ཆེན། སོ་ལྔ་པ་ཐེག་
ཆེན་བཀྲ་ཤིས་རིན་ཆེན། སོ་དྲུག་པ་ངག་དབང་ཀུན་དགའ་བསོད་
ནམས། སོ་བདུན་པ་ཀུན་དགའ་སྙིང་བོ་བསམ་འཕེལ་ནོར་བུ། སོ་
བརྒྱད་པ་འཛམ་གླིང་ཆེ་རྒུ་དབང་སྡུད། སོ་དགུ་པ་དྲག་ཤུལ་འཕྲིན་
ལས་རིན་ཆེན། བཞི་བཅུ་པ་ངག་དབང་མཐུ་སྟོབས་དབང་ཕྱུག
ཞེ་གཅིག་པ་སྐྱབས་མགོན་རྡོ་རྗེ་འཆང་ཆེན་པོ་ངག་དབང་ཀུན་
དགའ་ཐེག་ཆེན་དཔལ་འབར་འཕྲིན་ལས་བསམ་འཕེལ་དབང་གི་་་
toརྒྱལ་པོ། ཞེ་གཉིས་པ་སྐྱབས་མགོན་གོང་མ་ཁྲི་འཛིན་རཏྣ་བཛྲ།
གསུམ་པ་སྐྱབས་མགོན་གོང་མ་ཁྲི་འཛིན་ཛྙཱ་ན་བཛྲ་རིན་པོ་ཆེ་ཆེ་་་་་་་
བཅས་སོ། །
དྲི་བ། ས་སྐྱ་གོང་མ་རྣམ་ལྔ་ནི་གང་དག་ཡིན།
ལན། ས་སྐྱ་དཀར་པོ་རྣམ་གསུམ་སྟེ། ས་ཆེན་ཀུན་དགའ་
སྙིང་བོ། སློབ་དཔོན་བསོད་ནམས་རྩེ་མོ། རྗེ་བཙུན་གྲགས་པ་རྒྱལ་


མཚན་བཅས་དང་། ས་སྐྱ་དམར་པོ་རྣམ་གཉིས་ཏེ། ས་པཎ་ཀུན་
དགའ་རྒྱལ་མཚན། འཕགས་པ་བློ་གྲོས་རྒྱལ་མཚན་བཅས་ཡིན།
དྲི་བ། ས་སྐྱ་པས་བོད་ས་གནས་ཡོངས་ལ་སྲིད་མཛད་
སྐབས་ཀྱི་དཔོན་རབས་ཉི་ཤུ་ནི་གང་དག་ཡིན།
ལན། ས་སྐྱ་པས་བོད་ས་གནས་ཡོངས་ལ་སྲིད་མཛད་
སྐབས་ཀྱི་དཔོན་རབས་ཉི་ཤུ་སྟེ། དང་པོ་ཤཱཀྱ་བཟང་བོ། གཉིས་པ་
ཀུན་དགའ་བཟང་བོ། གསུམ་པ་ཞང་བཙུན། བཞི་པ་ཕྱུག་པོ་བན་
དཀར་བ། ལྔ་པ་བྱང་རིན། དྲུག་པ་ཀུན་གཞོན། བདུན་པ་གཞོན་
དབང་། བརྒྱད་པ་བྱང་རྡོར། དགུ་པ་ཨང་ལེན། བཅུ་པ་ལེགས་པ་
དཔལ། བཅུ་གཅིག་པ་སེང་གེ་དཔལ། བཅུ་གཉིས་པ་འོད་ཟེར་
སེང་གེ བཅུ་གསུམ་པ་ཀུན་རིན། བཅུ་བཞི་པ་དོན་ཡོད་དཔལ།
བཅོ་ལྔ་པ་ཡོད་བཙུན། བཅུ་དྲུག་པ་འོད་ཟེར་སེང་གེ བཅུ་
བདུན་པ་རྒྱལ་བ་བཟང་བོ། བཅོ་བརྒྱད་པ་དབང་ཕྱུག་དཔལ།
བཅུ་དགུ་པ་རྒྱལ་བ་བཟང་བོ།། ཉི་ཤུ་པ་དབང་བརྩོན་བཅས་དཔོན་
རབས་ཉི་ཤུས་རབ་བྱུང་བཞི་པའི་ལྕགས་སྤྲེལ(སྤྱི་ལོ1260)ལོ་ནས་་་་
རབ་བྱུང་དྲུག་པའི་ས་གླང(སྤྱི་ལོ1349)ལོའི་བར་ལོ་ངོ་དགུ་བཅུ
ཙམ་གྱི་རིང་ལ་བོད་ས་གནས་ཡོངས་སུ་དབང་སྒྱུར་བྱས་མཐར།


སྲིད་དབང་ཕག་མོ་གྲུ་པ་ཏཱ་སི་ཏུའི་ལག་ཏུ་ཤོར།
དྲི་བ། ས་སྐྱ་པས་བོད་ས་གནས་ཡོངས་ལ་སྲིད་མཛད་
ཚུལ་ཇི་ལྟར་ཡིན།
ལན། ས་སྐྱ་པར་ཧོར་གོང་མ་ཆེན་པོས་རྒྱབ་སྐྱོར་དང་
གོང་བཀུར་བླ་མེད་ཐོབ་པར་བརྟེན། བོད་རབ་བྱུང་བཞི་པའི་ཤིང་
གླང་ལོར་འགྲོ་མགོན་འཕགས་པ་དང་ཕྱག་ན་རྡོ་རྗེ་སྐུ་མཆེད
གཉིས་ཧོར་ཡུལ་ནས་མཛད་འཕྲིན་རབ་ཏུ་རྒྱས་ཏེ་བོད་དུ་ཕྱིར་
ཕེབས། དེར་སེ་ཆེན་རྒྱལ་པོས་འགྲོ་མགོན་འཕགས་པ་ལ་གོ་ཤྲཱི་དང་
ཏི་ཤྲཱིའི་མཚན་རྟགས་ཕུལ་ནས། སྔ་ཕྱིར་ཐེངས་གསུམ་ལ་དབང་
ཞུས་པའི་དབང་ཡོན་དུ་དབུས་གཙང་ཁྲི་སྐོར་བཅུ་གསུམ་གཙོས་
པའི་བོད་ཆོལ་ཁ་གསུམ་ཕུལ་ཏེ། བོད་ཁམས་ཡོངས་ཀྱི་ཆོས་སྲིད་
གཉིས་ཀའི་བདག་པོར་བསྐོས་པས། བོད་ཀྱི་ཆེ་དགུ་ཐམས་ཅད་ཀྱི་
གཙུག་གི་ནོར་བུ་ལྟ་བུར་གྱུར་ཏོ། །
དྲི་བ། ས་སྐྱའི་དཔོན་ཆེན་གང་གི་རིང་ལ་བླ་བྲང་ཁག་
བཞིར་གྱེས་པ་ཡིན།
ལན། ས་སྐྱའི་དཔོན་ཆེན་བདག་ཉིད་ཆེན་པོ་བཟང་བོ་
དཔལ་འདས་པའི་ཤིང་བྱི(སྤྱི་ལོ1324)ལོ་ནས་དེ་ཉིད་ཀྱི་སྲས་རྣམས་


ཕན་ཚུན་མ་མཐུན་པར་ཁ་བྲལ་དུ་སོང་སྟེ་བླ་བྲང་ཁག་བཞིར་གྱེས་་
པ་རེད། དེ་དག་ནི་བཞི་ཐོག་བླ་བྲང་དང་། ལྷ་ཁང་བླ་བྲང་། རིན་
ཆེན་སྒང་བླ་བྲང་། དུས་མཆོད་བླ་བྲང་བཅས་ཡིན།
དྲི་བ། ས་སྐྱ་པཎ་ཆེན་གྱིས་ཧོར་ཡུལ་ནས་བོད་གངས་
ཅན་ལ་སྤྲིངས་པའི་འཕྲིན་ཡིག་གི་མིང་ལ་ཅི་ཟེར།
ལན། དེ་ནི་བོད་ཀྱི་བླ་མ་དང་དགེ་བཤེས་མཁས་པ་ཚོས་
ས་པཎ་ཁོང་ཉིད་ཕྱིར་བོད་ཡུལ་དུ་ཕེབས་དགོས་པའི་ཞུ་བ་གནང་
བའི་བཀའ་ལན་དུ《དབུས་གཙང་མངའ་རིས་དང་བཅས་པའི་་་་་་་
དགེ་བའི་བཤེས་གཉེན་ཡོན་མཆོད་རྣམས་ལ་སྤྲིངས་པ》ཞེས་པའི་་་
བཀའ་ཡིག་ཅིག་གནང་། དེའི་ནང་དོན་ནི་གོ་དན་རྒྱལ་པོས་ཁོང་
རྣམ་པར་ཐུགས་འདོགས་ཆེ་ཚུལ་དང་། ཆོས་ལ་དད་པ་ཡོད་ཚུལ།
དེའི་ཁྲིམས་འཁུར་དགོས་པའི་རྒྱུ་མཚན་མང་བོ་བྲིས་ཤིང་། བོད་
ཧོར་གྱི་མངའ་འོག་ཏུ་འདུ་དགོས་པའི་འདོད་བློ་བསྟན་ཡོད།
དྲི་བ། ས་སྐྱ་པཎ་ཆེན་མཆོག་གི་འཁྲུངས་འདས་ཀྱི་ལོ་
ཚིགས་ནམ་ཡིན་ཤེས་སམ།
ལན། ས་སྐྱ་པཎ་ཆེན་མཆོག་ནི་བོད་རབ་བྱུང་གསུམ་པའི་
ཆུ་སྟག(སྤྱི་ལོ1182)ལོར་སྐུ་འཁྲུངས་ཤིང་། དགུང་གྲངས་བདུན་ཅུར་


ཞལ་ཕྱོགས་པ་བོད་རབ་བྱུང་བཞི་པའི་ལྕགས་ཕག(སྤྱི་ལོ1251)ལོར་་་
སྐུ་ཞི་བར་གཤེགས། ས་པཎ་ནི་ཧོར་རྒྱལ་གོ་དན་གྱིས་ཤིང་འབྲུག
(སྤྱི་ལོ1244)ལོར་ལང་ཀྲོའུ་ཕྱོགས་སུ་གདན་འདྲེན་ཞུས་པ་རེད།
དྲི་བ། སྲོང་བཙན་སྒམ་པོ་ཞེས་པའི་མིང་དེ་ཇི་ལྟར་ཐོགས་
པ་ཡིན།
ལན། སྲོང་བཙན་སྒམ་པོ་ཞེས་པའི་མིང་ནི་ཁོང་གིས་སྲིད་
དབང་བཟུང་རྗེས་བློན་པོ་རྣམས་ཀྱིས་གསོལ་བའི་མཚན་ཡིན་ཞིང་།
བཙན་པོ་འདི་ཉིད་གཞུང་རྒྱུད་དྲང་ཞིང་སྲོང་བ། ཁྲིམས་ལ་ཉེ་རིང་
མེད་པའི་བཀའ་བཙན་པ། མི་སུས་ཀྱང་ཁོང་གི་བསམ་ཚུལ་རྟོགས་
མི་ཐུབ་པས་ཐུགས་སྒམ་པོ་ཡོད་པ་བཅས་ཀྱི་ཁྱད་ཆོས་དང་མཐུན་་་་
པའི་སྒོ་ནས་མིང་ཡང་དེ་ལྟར་བཏགས་པའོ། །
དྲི་བ། སློབ་དཔོན་ཐོན་མིས་བསྒྱུར་པའི་སྤྱན་རས་གཟིགས་
ཀྱི་མདོ་རྒྱུད་ཉེར་གཅིག་ནི་གང་དག་ཡིན།
ལན། བཀའ་ཆེམས་ཀྱི་ལོ་རྒྱུས་ཆེན་མོ་ལྟར་ན། སློབ་
དཔོན་ཐོན་མིས་བསྒྱུར་པའི་སྤྱན་རས་གཟིགས་ཀྱི་མདོ་རྒྱུད་ཉེར་་་་་
གཅིག་ནི་ཟ་མ་ཏོག་བཀོད་པ་དང་། ཕྱག་སྟོང་སྤྱན་སྟོང་གི་
གཟུངས། པདྨ་སྙིང་བོའི་མདོ། ཞལ་བཅུ་གཅིག་པའི་མདོ། བཅུ་


གཅིག་ཞལ་གྱི་གཟུངས། དོན་ཡོད་ཞགས་པ། དོན་ཞགས་ཕྱི་མ།
པདྨ་མཆོག དབང་སྒྱུར་འཁོར་ལོ། ཆོ་ག་སྔགས་ཀྱི་རྒྱུད། ཡིད་
བཞིན་ནོར་བུའི་གཟུངས། སྙིང་རྗེ་ཆེན་པོ་མི་གཤོལ་བ། འོད་ཟེར་
རྣམ་བཀོད། པདྨ་ཅོད་པན་གྱི་རྒྱུད། ཡི་གེ་དྲུག་པའི་མདོ། དམ་
ཆོས་པད་དཀར། པུཎྜ་རི་ཀའི་མདོ། ཆུ་ཀླུང་སྣ་ཚོགས་པའི་མདོ།
སྣང་བ་རོལ་བའི་མདོ། མཚན་བརྒྱ་རྩ་བརྒྱད་པ། མཚན་རབ་
ཡོངས་སུ་བསྟན་པའི་མདོ་བཅས་སོ། །
དྲི་བ། སློབ་དཔོན་ཐོན་མི་ནས་ཁྱུང་བོ་གཡུ་ཁྲིའི་བར་
དུ་ཡིག་མཁན་མཁས་པ་གང་དག་ཅིག་བྱོན་པ་ཤེས་སམ།
ལན། སྤྱི་ལོ་བརྒྱ་ཕྲག་བདུན་པའི་སྨད་ཙམ་ལ་སློབ་དཔོན་
ཐོན་མིས་བོད་ཡིག་གི་སྲོལ་ཐོག་མར་ཕྱེ་ནས་ཡི་གེའི་མ་དཔེ་ལྷ་སའི་
རྡོ་རིང་ལ་བཏབ་སྟེ་བྲིས་པ་ལ་སྦལ་ནག་ན་ལ་བགྲད་འདྲ་ཞེས་
གྲགས། དེའི་རྗེས་སུ་སྲོང་བཙན་གྱི་སྲས་མང་སྲོང་མང་བཙན་གྱི་
དུས་སུ། ཡིག་མཁན་ཆ་ངར་རིན་ཆེན་འབར་ཞེས་པས་བྲིས་པ་ལ་
སོ་ཕག་གཤིབ་འདྲ་ཞེས་པར་གྲགས། དེའི་རྗེས་སུ་མང་སྲོང་གི་སྲས་
འདུས་སྲོང་མང་བོ་རྗེའི་དུས་སུ། ཡིག་མཁན་ཆབ་དཀར་བེའུ་ཚེ་
ཟེར་བས་བྲིས་པ་ལ་བྱ་ཕོ་འཇོལ་བ་འདྲ་བ་ཞེས་པར་གྲགས། དེའི་


རྗེས་སུ་མེས་ཨག་ཚོམ་གྱི་སྲས་ཁྲི་སྲོང་ལྡེ་བཙན་གྱི་དུས་སུ། ཡིག་
མཁན་བྷེ་ཤོ་ཁྲམ་ཟེར་བས་བསམ་ཡས་ཀྱི་རྡོ་རིང་ལ་མ་དཔེ་བྲིས་པ་
ལ་མུ་ཏིག་སྟར་ལ་བརྒྱུས་འདྲ་ཞེས་པར་གྲགས། དེའི་རྗེས་སུ་ཁྲི་
སྲོང་གི་སྲས་མུ་ནེ་བཙན་པོའི་རིང་ལ་ཡིག་མཁན་ཚེ་སྤོང་བྱང་ཆུབ་་
ཟེར་བས་བྲིས་པ་ལ་སྦུར་ནག་བགྲད་པ་འདྲ་བ་ཞེས་སྨད་པའི་་
གནས་སུ་བྱེད་པ་ཞིག་བྱུང་། དེའི་རྗེས་སུ་མུ་ནེ་བཙན་པོའི་གཅུང་
མུ་ཏིག་བཙན་པོའི་རིང་ལ། ཡིག་མཁན་འབྲེ་བ་ཡོན་ཏན་ཟེར་བས་
བྲིས་པ་ལ་ཉ་མོ་ཆུ་ནང་ནས་ཕྱུང་བ་འདྲ་བ་ཞེས་པར་གྲགས། དེའི་
རྗེས་སུ་མུ་ཏིག་བཙན་པོའི་སྲས་ཁྲི་གཙུག་ལྡེ་བཙན་རལ་བ་ཅན་གྱི་་
དུས་སུ། ཡིག་མཁན་མཁས་པ་གྲ་ཤོད་རྣམ་གཉིས་ཀྱིས་བྲིས་པ་ལ་
སེང་གེ་གནམ་དུ་འཕྱོངས་འདྲ་ཞེས་པར་གྲགས། འདི་དག་ནི་
བསྟན་པ་སྔ་དར་དུས་ཀྱི་ཡིག་མཁན་གྲགས་ཅན་རྣམས་སོ། །བསྟན་
པ་ཕྱི་དར་གྱི་དུས་སུ་ཡིག་མཁན་སྒྲོ་གཉའ་ཁྲི་ཞེས་བྱ་བས་གྲ་ཤོད་་་་
ཀྱི་རྡོ་རིང་ལ་གཞི་བྱས་ཏེ་བར་གསར་ཞེས་པའི་ཡི་གེ་བྲིས། ཇོ་བོ་རྗེ་
བོད་དུ་ཕེབས་སྐབས་ཡིག་མཁན་ཤཱཀྱ་རྡོ་རྗེ་ཟེར་བ་བྱུང་། དེའི་
རྗེས་སུ་ཀ་ཁྱུང་རྣམ་གཉིས་ཞེས་པའི་ཡིག་མཁན་མཁས་པ་བྱུང་།
ཁྱད་པར་དུ་ཁྱུང་བོ་གཡུ་ཁྲིས་དཀྱིལ་འཁོར་གྱི་ཆ་ཚད་ལ་དཔེ་་་་་་་་


བླངས་ཏེ་ཡི་གེ་འབྲི་སྐབས་ཆ་ཆེན་ཆ་ཆུང་གི་སྲོལ་བཏོད། དེ་ལ་
སློབ་མ་ཡིག་མཁན་བཟང་བ་བཅུ་གཉིས་བྱུང་ཞིང་། ཡང་སློབ་
མཁས་པ་ཆེན་པོ་རོང་བོ་སོགས་བྱོན་ཏེ། ད་ལྟ་བདག་ཅག་གི་འབྲི་
སྲོལ་འདི་ནི་ཁྱུང་བོ་གཡུ་ཁྲིའི་ཕྱག་རྒྱུན་ཡིན་པར་གྲགས་སོ། །
དྲི་བ། ཧི་མ་ལ་ཡའི་བོད་ཡིག་རྡོ་རིང་ནི་གནས་གང་ཞིག་
ཏུ་ཡོད་པ་ཤེས་སམ།
ལན། ཧི་མ་ལ་ཡའི་བོད་ཡིག་རྡོ་རིང་ནི་ཁུ་ནུ་སྤུའི་ཡུལ་དུ་
ཡོད་པའི་བོད་ཡིག་གི་རྡོ་རིང་ཞིག་ཡིན་ལ། དེ་ནི་ལྷ་བླ་མ་ཡེ་ཤེས་
འོད་ཀྱི་སྐུ་དུས་སུ་བཞེངས་པར་གྲགས། སྤུའི་ཡུལ་དུ་གཞན་ཡང་ལྷ་
བཙུན་བྱང་ཆུབ་འོད་དང་ལོ་ཙཱ་བ་རིན་ཆེན་བཟང་བོའི་སྐུ་དུས་སུ་་་
བཞེངས་པའི་ལྷ་ཁང་ཞིག་ཀྱང་ཡོད། རྡོ་རིང་གི་མདུན་ངོས་སུ་ལོ་
རྒྱུས་ཀྱི་ཡི་གེ་དང་། རྒྱབ་ངོས་སུ་མཆོད་རྟེན་གྱི་རི་མོ་དང་ཅོད་པན་
འཆང་བའི་རྒྱ་གར་རྒྱལ་པོའི་ཆ་ལུགས་ཅན་གྱི་ལྷ་སྐུ་ཁ་ཤས་བཅས་་་
བརྐོས་འདུག རྡོ་རིང་གི་མདུན་ངོས་སུ་ཁྱོན་བསྡོམས་བོད་ཡིག་ཐིག་
ཕྲེང་བཅུ་གཅིག་ཡོད་ཀྱང༌། མང་ཤོས་ལ་སྐྱོན་བྱུང་ནས་ངོས་མི་ཟིན་
པར་གྱུར་ཡོད། ནང་དོན་ནི་སྐབས་དེར་ཁུ་ནུ་སྤུའི་ཡུལ་དུ་སངས་རྒྱས་
ཀྱི་བསྟན་པ་དར་ཚུལ་དང་། དཀོན་མཆོག་གསུམ་གྱི་དབུ་འཕང་


བསྟོད་པ། དེ་བཞིན་ལྷ་ཆོས་དང་མི་ཆོས་ཀྱི་ཆབ་འབངས་མངའ་ཐང་
རྒྱས་པ་བཅས་ཀྱི་ཆེད་དུ་ཡིན་པ་གསལ་བོར་བཀོད་འདུག གཞན་
ཡང་ལྷ་བླ་མ་ཡེ་ཤེས་འོད་ཀྱིས་སྤུའི་ཡུལ་དུ་སངས་རྒྱས་ཀྱི་བསྟན་པ་་་་་
སྤེལ་ཆེད། རང་གི་སྲས་ནཱ་ག་རཱ་ཛ་དང་དེ་བ་རཱ་ཛ་གང་རུང་ཞིག་སྤུ་
ལ་བཏང་བའང་རྡོ་རིང་གི་ཡི་གེ་ངོས་སུ་གསལ།
དྲི་བ། ལྷ་ཀླུ་དགའ་ཚལ་ཕོ་བྲང་སྐོར་ལ་ཆ་རྒྱུས་ཨེ་ཡོད།
ལན། ཕོ་བྲང་པོ་ཏ་ལའི་བྱང་ཕྱོགས་ཀྱི་མི་རིང་བའི་སར་
དུས་རབས་བཅུ་བདུན་པའི་ནང་བཞེངས་པའི་བོད་ལུགས་ཀྱི་ཁྱད
ཆོས་ལྡན་པའི་ཕོ་བྲང་ཞིག་ཡོད་པ་དེར་ལྷ་ཀླུ་དགའ་ཚལ་ཕོ་བྲང་ཞེས་
འབོད། གནའ་སྔ་མོ་ནས་ས་དེར་ནགས་ཚལ་སྟུག་ལ། ཉི་མ་འཆར་
སྔ་བ་དང༌། ཉི་འོད་འཕྲོ་ཤུགས་ཆེ་བ། མཚེའུ་ཆེ་ཆུང་མང་ལ་ནེའུ་
གསིང་རྣམ་པར་བཀྲ་བ་བཅས་ཡོད་པས། —བོད་བཙན་པོའི་གདུང་
རབས་སོ་བཞི་པ་མང་སྲོང་གི་དུས་ནས་བཟུང་། གནས་དེ་སྤྲོ་གསེང་
གཏོང་ཡུལ་ཡིན་པའི་བཤད་སྲོལ་ཡོད། ལྷག་དོན་གནས་དེའི་མཛེས་
ལྗོངས་ཧ་ཅང་ཉམས་དགའ་བའི་སྟབས་ཀྱིས། མི་རྣམས་ཀྱིས་ལྷ་དང་
ཀླུ་ཡི་བུ་དང་བུ་མོ་སྤྲོ་གསེང་གཏོང་ཡུལ་གྱི་དགའ་ཚལ་ཞིག་རེད་ཅེས་
བསྔགས་པ་བརྗོད་པས། ལྷ་ཀླུ་དགའ་ཚལ་ཞེས་ཐོགས་པར་གྲགས།


དྲི་བ། ལྷ་ཐོ་ཐོ་རི་གཉན་བཙན་གྱི་སྐུ་རིང་ལ་སངས་རྒྱས་
བསྟན་པའི་དབུ་བརྙེས་ཚུལ་ཇི་ལྟར་ཡིན།
ལན། ལྷ་ཐོ་ཐོ་རི་གཉན་བཙན་གྱི་སྐུ་རིང་ལ་སངས་རྒྱས་ཆོས་
ཀྱི་དབུ་བརྙེས་ཟེར་བ་ནི། རྒྱལ་པོ་མཆོག་སྐུ་མཁར་ཡུམ་བུ་བླ་སྒང་ན་
བཞུགས་དུས། བལ་བོའི་ཡུལ་ནས་པཎྜི་ཏ་བློ་སེམས་འཚོ་དང་ལོ་ཙཱ་བ་
ཐི་ལེ་སེ་གཉིས་ཀྱིས་སྤང་སྐོང་ཕྱག་བརྒྱ་པ་དང༌། མདོ་སྡེ་ཟ་མ་ཏོག
གསེར་གྱི་མཆོད་རྟེན་ཆུང་བ་གཅིག ཡི་གེ་དྲུག་པའི་རང་བྱུང་བཅས་
ཟངས་ཀྱི་གའུ་ནང་དུ་བཅུག་ནས་རྗེ་རྒྱལ་པོ་ལ་སྐྱེས་སུ་ཕུལ། རྗེ་བོས་
དེའི་དོན་ཧ་མ་གོ་ཡང་ཧ་ཅང་ངོ་མཚར་སྐྱེས་ཏེ། རང་གི་དཀོར་མཛོད་
དུ་བཞག་ནས་མཆོད་པ་དང་ཕྱག་བཀུར་ཟབ་རྒྱས་གནང་བས། ཕྱིས་
འབྱུང་ལོ་རྒྱུས་སྨྲ་བ་དག་གིས་ཆོས་ཀྱི་དབུ་བརྙེས་པར་བཞེད།
དྲི་བ། ལྷ་རྩེའི་ཁྲོམ་ཆེན་བང་སོ་སྐོར་ལ་ཆ་རྒྱུས་ཨེ་ཡོད།
ལན། ལྷ་རྩེའི་ཁྲོམ་ཆེན་བང་སོ་ནི་གཞིས་རྩེ་གྲོང་ཁྱེར་ལྷ་
རྩེ་རྫོང་ཁྲོམ་ཆེན་གྲོང་ཚོར་གནས་ཡོད་པ་དང་། དུས་རབས་བརྒྱད་
པའི་གཡས་གཡོན་ཙམ་དུ་བྱུང་བར་བཞེད། ཁྲོམ་ཆེན་བང་སོའི་
ཚོགས་ནི་ཁག་གཉིས་སུ་གནས་པ་སྟེ། གྲོང་ཚོའི་ཤར་ངོས་རི་
འདབས་སུ་བང་སོ་ཆུང་གྲས་བརྒྱ་ཙམ་དང༌། རྒྱབ་ངོས་རི་འདབས་


་་སུ་གཙོ་བོའི་བང་སོ་ཆེ་གྲས་བཅུ་ལྷག་ཙམ་དང་དེའི་མཐའ་འཁོར་་
དུ་བང་སོ་ཆུང་འབྲིང་བརྒྱ་ལྷག་ཙམ་གནས་ལ། ཕྱིའི་བཟོ་དབྱིབས་
མི་གཅིག་པ་འགའ་ཤས་ཡོད་ཀྱང་། རྩ་བའི་ཆ་ནས་གྲུ་བཞི་དང་
ཟླུམ་པོ་གཉིས་སུ་བསྐྲུན་འདུག བང་སོ་དེ་དག་ས་རྡོ་ཤིང་གསུམ་
ལས་གྲུབ་པ་དང་། བང་སོ་ཆེ་ཤོས་ཀྱི་རྒྱ་ཁྱོན་ལ་སྨི་ཆིག་སྟོང་ཙམ་
དང་། མཐོ་ཚད་ལ་སྨི་བཅུ་ལྷག་ཡོད་པར་མ་ཟད། བང་སོའི་
མདུན་ཟུར་གྱི་གཡས་གཡོན་གཉིས་སུ་རྡོ་ཡི་སེང་གེ་གཉིས་བསླངས་
པའང་ཡོད། ཁྲོམ་ཆེན་བང་སོའི་ཚོགས་ནི་གཞིས་རྩེ་ས་ཁུལ་ནས་
རྙེད་སོན་བྱུང་བའི་གཞི་རྒྱ་ཆེ་བའི་བང་སོའི་ཚོགས་ཐོག་མ་དེ་ཡིན་ལ།
དེས་བོད་བཙན་པོའི་དུས་ཀྱི་ལོ་རྒྱུས་དང༌། རིག་གནས། སྒྱུ་རྩལ།
གོམས་སྲོལ་སོགས་ལ་དཔྱད་ཞིབ་བྱེད་པར་རིན་ཐང་ཆེན་པོ་ལྡན།
དྲི་བ། ལྷ་སའི་བར་སྐོར་གྱི་དར་ཆེན་ལྔའི་གནས་ཚུལ་
མདོར་བསྡུས་ཤིག་ཤེས་སམ།
ལན། ལྷ་སའི་བར་སྐོར་གྱི་ཕྱོགས་སོ་སོར་དར་ཆེན་ལྔ་
ཡོད་པ་ལས། དང་པོ་བར་སྐོར་བྱང་ཤར་ཟུར་གྱི་དར་ཆེན་དེ་ལ་
དགའ་ལྡན་དར་ཆེན་ཟེར་ཞིང་། དེ་ནི་རྒྱལ་དབང་ལྔ་པ་ཆེན་པོ་སྐུ་
གཤེགས་ཁའི་སྔ་རྗེས་སུ། ལ་དྭགས་དང་སིང་པ་ངན་འབྲེལ་གྱིས་


སྟོད་མངའ་རིས་སྐོར་གསུམ་ལ་བཙན་གནོན་བྱས་པར། བོད་ནས་
སོག་རིགས་དམག་དཔོན་དགའ་ལྡན་ཚེ་དབང་གིས་གཙོས་པའི་་་་་་
དམག་དཔུང་ཆེད་རྫོང་གིས་དམག་མཐར་སྐྲོད་བཏང་ཐོག མངའ་
རིས་ཚུར་བླངས་ཏེ། བདེ་འགོད་ཀྱི་རྒྱལ་ཁ་ཐོབ་པའི་དྲན་རྟེན་དུ་
སྡེ་སྲིད་སངས་རྒྱས་རྒྱ་མཚོས་བསླངས་པའི་དར་ཆེན་ཞིག་ཡིན།
གཉིས་པ་བར་སྐོར་ཤར་ལྷོའི་གདོང་རྩེ་ཟུར་གྱི་དར་ཆེན་དེ་ལ་ཤར་་
སྐྱ་རེངས་ཟེར་ཞིང༌། །དེ་ནི་རབ་བྱུང་བདུན་པའི་ས་གླང(སྤྱི་
ལོ1409)ལོར་རྗེ་ཙོང་ཁ་པ་ཆེན་པོས་ལྷ་ལྡན་སྨོན་ལམ་ཆེན་མོ་ཐོག་་་་
མར་གསར་འཛུགས་མཛད་པའི་རྗེས་དྲན་གྱི་རྟེན་དུ་འཛུགས་
གནང་མཛད་པ་ཞིག་ཡིན། གསུམ་པ་བར་སྐོར་ལྷོ་ངོས་ཀྱི་དར་ཆེན་
དེ་ལ་བསྐལ་བཟང་དར་ཆེན་ཟེར་ཞིང་། དེ་ནི་རབ་བྱུང་བཅུ་
གཉིས་པའི་ལྕགས་བྱི(སྤྱི་ལོ1720)ལོར་རྒྱལ་དབང་བདུན་པ་བསྐལ་་་
བཟང་རྒྱ་མཚོ་མཆོག་ཨ་མདོ་ནས་ལྷ་སར་གདན་དྲངས་ཤིང་། རྒྱལ་
བའི་ཡབ་གཞིས་ཀྱི་བཞུགས་ཡུལ་བསམ་གྲུབ་ཕོ་བྲང་དུ་གནང་བ་་་་
དེ་གའི་མདུན་དུ་མཆོག་སྤྲུལ་འཁྲུལ་བྲལ་ངེས་རྙེད་བདེ་དང་།
ཕེབས་ཀྱི་དགའ་སྟོན་དུ་བཙུགས་པས། མིང་ཡང་ཏཱ་ལའི་བླ་མའི་
མཚན་ཟུར་ནས་དྲངས་ཏེ་བསྐལ་བཟང་དར་ཆེན་ཞེས་གྲགས།


བཞི་པ་གཙུག་ལག་ཁང་གི་ནུབ་ངོས་ཐང་ཆེན་གྱི་ལྷོ་ཕྱོགས་སུ་ཡོད་་
པའི་དར་ཆེན་དེ་ལ་ཇུས་ཡག་དར་ཆེན་ཟེར་ཞིང་། དེ་ནི་རབ་བྱུང་
བཅུ་གཅིག་པའི་ལྕགས་སྦྲུལ(སྤྱི་ལོ1641)ལོར་སོག་པོ་གུ་ཤྲི་ཧན་གྱིས་
བར་ཁམས་བེ་རི་དཔོན་དོན་ཡོད་རྡོ་རྗེ་དྲག་ཤུགས་ཀྱིས་གཏོར
ཕམ་བཏང་བའི་གཏམ་ལྷ་སར་འབྱོར་སྐབས། རྒྱལ་དབང་སྐུ་ཕྲེང་
ལྔ་པའི་ཕྱག་མཛོད་བསོད་ནམས་ཆོས་འཕེལ་སོགས་དགེ་ལུགས་་་་་་
ཕྱོགས་ཀྱི་མགོ་གཙོ་རྣམས་ཀྱིས་རང་ཕྱོགས་ཀྱི་ཇུས་མགོ་ཚུགས་པའི་
རྟགས་མཚན་དུ་བཙུགས་པ་དང་། དེའི་འགྲམ་གྱི་ཁང་བར་ཁོ་ཚོ་
འཚོགས་ནས་སོག་པོའི་དྲག་ཤུགས་སྤྱད་དེ། གཙང་པ་སྡེ་སྲིད་
གཏོར་རྒྱུའི་ཇུས་གཞི་བཏིང་བས། ཁང་བ་དེའི་མིང་ལའང་ཇུས་
འདིང་གླིང་ཞེས་བཏགས་པར་དུས་ཕྱིས་ཀྱང་དེ་ལྟར་འབོད་ཀྱིན་་་་
ཡོད། ལྔ་པ་གཙུག་ལག་ཁང་གི་ནུབ་ངོས་ཐང་ཆེན་གྱི་བྱང་ངོས་སུ་
ཡོད་པའི་དར་ཆེན་དེ་ལ་བཀྲ་ཤིས་དར་ཆེན་ཟེར་ཞིང་། དེ་ནི་རབ་
བྱུང་བཅུ་དྲུག་པའི་མེ་སྟག(སྤྱི་ལོ1986)ལོར་ཀུན་གཟིགས་པཎ་ཆེན་་
སྐུ་ཕྲེང་བཅུ་པ་མཆོག་གིས་བཙུགས་པ་ཞིག་ཡིན། དེ་ཉིད་བར་ལམ་
ལོ་ངོ་ཉི་ཤུ་ལྷག་ཙམ་རིང་བར་མཚམས་ཆད་པའི་ལྷ་ལྡན་སྨོན་ལམ་་
ཆེན་མོ་ལོ་དེར་སླར་ཡང་འཚོགས་ཐུབ་པར་བཀྲ་ཤིས་རྟེན་འབྲེལ་་་་


མཚོན་པའི་ཆེད་དུ་གསར་འཛུགས་གནང་ཞིང་། བསྟན་པ་ཡང་
དར་གྱི་བཀྲ་ཤིས་པའི་དུས་བཟང་མཚོན་སླད། དར་ཆེན་གྱི་མཚན་
ལའང་བཀྲ་ཤིས་དར་ཆེན་ཞེས་བཏགས་པའོ། །
དྲི་བ། ལྷུན་གྲུབ་དགའ་ཚལ་གྱི་མིང་གཞན་ལ་ཅི་ཟེར།
ལན། ལྷུན་གྲུབ་དགའ་ཚལ་གྱི་མིང་གཞན་ལ་མཚོ་དཀྱིལ་
ཕོ་བྲང་ཡང་ཟེར། དུས་རབས་བཅོ་བརྒྱད་པའི་དུས་དཀྱིལ་ཙམ་དུ།
གནས་དེར་དྭངས་ཤིང་བསིལ་བའི་ཆུ་མིག་བརྡོལ་ཅིང་། དལ་
འགྲོའི་རྒྱུན་དང་ལྡན་པའི་རྫིང་བུའི་ར་བ་ཆུང་ངུ་ཞིག་ཡོད་པ་དང་།
རྒྱལ་དབང་སྐུ་ཕྲེང་བདུན་པ་མཆོག་གིས་གནས་དེར་སྨན་ཆབ་
འཕྲོད་བཞེས་གནང་མྱོང་། དུས་རབས་བཅོ་བརྒྱད་པའི་དུས་
མཇུག་ཏུ། རྒྱལ་དབང་སྐུ་ཕྲེང་བརྒྱད་པ་མཆོག་སྐུ་ན་ཕྲ་བའི་དུས།
སྲིད་སྐྱོང་དེ་མོ་བདེ་ལེགས་རྒྱ་མཚོས་ཐུགས་འགན་བཞེས་ནས་སྤྲོ་་་་
ཁང་ལྷུན་གྲུབ་དགའ་ཚལ་དང་། དེའི་བྱང་དུ་ཀླུ་ཁང་བཅས་གསར་
བཞེངས་གནང་། ཕོ་བྲང་གི་བཀོད་པ་ཧ་ཅང་མཛེས་ཤིང་། རྩེ་
མོར་གཡུ་རྩི་སེར་པོའི་རྒྱ་ཕིབས་དང༌། མདུན་དུ་རྡོ་ཅོང་ཞིའི་སྒྲོམ་
སྐྱོར་གྱིས་བརྒྱན་པ་དང་། མཐའ་འཁོར་དུ་ཤིང་སྣ་དང་མེ་ཏོག་ཆུ་
རྫིང་སོགས་ཀྱིས་མཛེས་པར་སྤྲས་པས། ཡིད་དུ་འོང་བའི་རྣམ་པ་


ལྡན། གཟིམ་ཆུང་ནང་དུ་བཞུགས་སྒྲོམ་དང་། སྐུའི་ཉེར་སྤྱད་རང་
འགྲིག་སོགས་ཡོད། བོད་རབ་བྱུང་བཅོ་ལྔ་པའི་མེ་ཕག(སྤྱི་ལོ1887)
ལོར་རྒྱལ་དབང་སྐུ་ཕྲེང་བཅུ་གསུམ་པ་མཆོག་དགུང་གྲངས་བཅུ་་་་་
གཉིས་སུ་ཕེབས་པའི་ལོ་དེར་མཐའ་འཁོར་གྱི་ཆུ་རྫིང་རྒྱ་སྐྱེད་དང་།
ཆུ་རྫིང་གི་ལྕགས་རིར་རྒྱ་རྡོའི་སྒྲོམ་སྐྱོར་གསར་འཛུགས། སྤྲོ་ཁང་
ཉམས་གསོ་བཅས་གནང་ཐོག ལྷ་སའི་ཤར་ཕྱོགས་ཆུ་མགོ་གསར་
བ་ནས་ནོར་གླིང་བར་ཆུ་ཡུར་གསར་སྐྲུན་གྱིས་ཆུ་དྲངས་ཏེ་གྲུ་
བཏང་ནས་ཕོ་བྲང་ལ་སྐོར་བ་བྱས་ཆོག་པ་དང་། ཆུ་རྫིང་ཐོག་
བཙུགས་པའི་རྡོ་ཟམ་བརྒྱུད་གཟིམ་ཆུང་དུ་བགྲོད་སའི་ལམ་ཡང་་་་་
བསྐྲུན་ཡོད། ཕོ་བྲང་འདིའི་ནང་རྒྱལ་དབང་སྐུ་ཕྲེང་རིམ་བྱོན་དང་།
ཆིང་རྒྱལ་རབས་ཀྱི་བོད་སྡོད་ཨམ་བན་བཅས་དབྱར་དུས་སྤྲོ་གསེང་
གནང་སྐབས་ལྷན་བཞུགས་གནང་མྱོང༌། དེའི་བྱང་དུ་ཡོད་པའི་ཀླུ་
ཁང་ནི་ཕྱོགས་བཞིར་སྒོ་བཞི་དང་། ཡང་ཐོག་ཕིབས་ལྡན། ནང་དུ་
ཀླུ་རྒྱལ་གཙོ་འཁོར་གྱི་སྐུ་བརྙན་བཞུགས་ཤིང་། ཀླུ་གཏོར་དང་ཆར་
འབེབས་སོགས་ཚུགས་ས་ཡིན། དེའི་ལྡེབས་བྲིས་སུ་གླིང་རྗེ་གེ་སར་
རྒྱལ་པོའི་ལོ་རྒྱུས་དང༌། གངས་ཏི་སེར་རྗེ་བཙུན་མི་ལས་ནཱ་རོ་བོན་
ཆུང་རྫུ་འཕྲུལ་གྱིས་ཕམ་པར་མཛད་ཚུལ། སློབ་དཔོན་པདྨ་དང་


གསང་བའི་ཡུམ་མནྡ་ར་བ་གཉིས་ཚེ་དཔག་མེད་དང་མཇལ་ནས་་་
བུམ་དབང་ཐོབ་ཚུལ། ཏེ་ལོའི་བཀའ་བཞིན་ནཱ་རོས་གྲུབ་རྟགས་
བསྟན་ཚུལ་སོགས་བཞེངས་ཡོད། ཀླུ་ཁང་ཤར་མའི་ནང་ཀླུ་དབང་
གི་སྐུ་བརྙན་སྣ་ཚོགས་དང༌།། ཀླུ་འབུམ། ཀླུ་གཏོར་གྱི་ཡོ་བྱད་སྣ་
ཚོགས་ཡོད།

མཇུག་བྱང་།
《བོད་ཀྱི་སྲོལ་རྒྱུན་རིག་གནས་ན་ཆུང་ཤེས་བྱའི་དཔེ་ཚོགས》
(དེབ་བཅུ)སྒྲིག་རྩོམ་གྱི་བྱ་བ་མཇུག་རྫོགས་ནས་པར་སྐྲུན་བྱེད་མགོ་
རྩོམ་པའི་སྐབས་འདིར། ངེས་པར་དུ་བརྗོད་དགོས་པ་ཞིག་ནི་དཔེ་
ཚོགས་འདི་བོད་ཀྱི་ན་ཆུང་བྱིས་པ་ཚོར་སྲོལ་རྒྱུན་རིག་གནས་ཀྱི་་་་་་
ཤེས་བྱ་སྦྱོང་བར་དམིགས་ཏེ་སྒྲིག་རྩོམ་བྱས་པ་ཞིག་ཡིན་ཡང་།
ཤེས་བྱའི་གནས་ལ་འཇུག་པར་མོས་པའི་ལས་དང་པོ་བ་ཀུནལ་་་་་
མཚོན་ནའང་རིག་པའི་སྒོ་མོ་འབྱེད་བྱེད་ཀྱི་ལྡེ་མིག་ཏུ་འགྱུར་སྲིད་་་
སྙམ། འདིར་བདམས་པའི་དྲི་བ་དྲིས་ལན་གྱི་ཤེས་བྱ་མཐའ་དག་
བོད་ཀྱི་སྲོལ་རྒྱུན་རིག་གནས་ཀྱི་དཔྱད་གཞི་ཡིག་ཆ་མང་བོའི་ཁྲོད་་་
ཞིབ་ཚགས་ཆེ་བའི་ངང་དཔྱད་བསྡུར་སྒོས་གདམ་གསེས་བྱས་པ་་་་་་
ཡིན། དྲི་བ་རེ་རེར་གནད་གསལ་བའི་དྲིས་ལན་རེ་ཅི་ལྕོགས་གང་
ཐུབ་ཀྱི་སྒོ་ནས་ན་ཆུང་བྱིས་པ་ཚོའི་དགའ་ཁ་མོས་ཕྱོགས་དང་


བསྟུན་ཅི་ཐུབ་ཏུ་བཀོད་ཡོད། འདིར་རྩོད་གླེང་ཡོད་པ་དང་གོ་ལོག་
པ། འགྲེལ་དཀའ་བ། དོན་མི་གསལ་བ་སོགས་ཀྱི་དྲི་བ་དང་དྲིས་
མི་ལན་བཀོད་མེད་ལ་ནང་སྒོས་སུ་རྒྱལ་ཁྲིམས་དང་ཆབ་སྲིད།
རིགས། ཆོས་ལུགས། རིག་གཞུང༌། ལོ་རྒྱུས་སོགས་ལ་འབྲེལ་བ་
ཡོད་པའི་དོན་ཚན་ཅི་རིགས་ལ་གཟབ་གང་ཐུབ་བྱས་ཡོད། དྲི་བ་
དྲིས་ལན་རེ་རེ་མདོ་དབུས་ཁམས་གསུམ་གྱི་མཁས་པ་མང་བོའི་་་་་་་
གསུང་ལྟར་ཁྱོན་རྒྱ་ཡངས་ཤིང་འཐུས་སྒོ་ཚང་བའི་སྒོ་ནས་བོད་ཀྱི་་་
སྲོལ་རྒྱུན་རིག་གནས་ཀྱི་ཉིང་བཅུད་བསྡུས་པ་ལས། ཡུལ་དང་
གནས་ཙམ་གྱི་རྗེས་སུ་འབྲང་བའི་ཕྱོགས་ཞེན་མེད་པར་བོད་ཀྱི་་་་
གནའ་དཔེ་དང་ཡིག་ཚགས། ཚགས་པར། སློབ་དེབ་སོགས་སྲོལ་
རྒྱུན་རིག་གནས་ཐད་ཀྱི་དཔྱད་གཞིའི་ཡིག་ཆ་མང་བོར་ཟུར་ལྟ་
བྱས་ཡོད། དཔེ་ཚོགས་འདིའི་སྒྲིག་སྟངས་ཀ་ཁའི་རིམ་པ་ལྟར་
བསྒྲིགས་ཡོད་པས། ཀློག་མཁན་རྣམ་པར་མཚོན་ན་གནད་དོན་
གང་ཡིན་འཚོལ་བདེ་བ་ཞིག་ཡིན། འདིར་ཆེད་དུ་དཔེ་ཚོགས་
འདིའི་སྒྲིག་རྩོམ་དང་དཔེ་སྐྲུན་ལ་རོགས་རམ་ཆེན་པོ་གནང་བའི་་་་
མཚོ་སྔོན་མི་རིགས་དཔེ་སྐྲུན་ཁང་གི་མགོ་ཁྲིད་རྣམ་པ་དང་།
《གངས་རྒྱན་ན་ཆུང་ཚགས་པར>རྩོམ་སྒྲིག་ཁང་གི་མགོ་ཁྲིད་དང་་

མཇུག་བྱང༌།
རྩོམ་སྒྲིག་པ་ཐམས་ཅད་ལ་སྙིང་ཐག་པ་ནས་བཀའ་དྲིན་ཆེ་ཞུ་
ཡིན། གཞན་ཡང་དཔེ་ཚོགས་འདི་སྒྲིག་རྩོམ་ལ་དཔྱད་གཞིའི་ཡིག་
ཆ་འཚོལ་རོགས་གནང་བའི་ནུབ་བྱང་མི་རིགས་སློབ་གྲྭ་ཆེན་མོའི་་་་་
དཔེ་མཛོད་ཁང་དང་ལྷོ་ནུབ་མི་རིགས་སློབ་གྲྭ་ཆེན་མོའི་དཔེ་
མཛོད་མཚོ་སྔོན་མི་རིགས་སློབ་གྲྭ་ཆེན་མོའི་དཔེ་མཛོད་ཁང་།
ཁང་། མཚོ་སྔོན་ཞིང་ཆེན་དཔེ་མཛོད་ཁང་། མཚོ་སྔོན་སྤྱི་ཚོགས་
ཚན་རིག་གླིང་གི་དཔེ་མཛོད་ཁང་། 《སྦྲང་ཆར》དཔེ་མཛོད་ཁང་
སོགས་ཀྱི་འགན་འཛིན་པ་དང་ལས་གཉེར་པ་རྣམས་ལ་ཡང་དེ་
བཞིན་དུ་སྙིང་ཐག་པ་ནས་བཀའ་དྲིན་ཆེ་ཞུ་བའོ།།
དེ་ཡང་ཡོད་པ་ནི་མེད་པ་ལས་ལེགས་པ་ཇི་བཞིན་བོད་ཀྱི་རིག་
གནས་ཀྱི་མ་ཎི་རྡོ་འབུམ་སྟེང་རྡེའུ་དཀར་པོ་རེ་ཁ་སྣོན་བྱེད་པ་་་་་་་
དང་། ན་ཆུང་བྱིས་པ་ཚོར་བོད་ཀྱི་སྲོལ་རྒྱུན་རིག་གནས་ཀྱི་རྒྱགས་
ཕྱེ་གྱ་ནོམ་པ་ཞིག་སྩོལ་བར་ལྷག་བསམ་རྣམ་པར་དག་པས་རྒྱུད
བསྐུལ་ཏེ་དཔེ་ཚོགས་འདི་འདྲ་ཞིག་སྒྲིག་རྩོམ་བྱས་པ་ཡིན་མོད། ཁོ་
བོར་མཚོན་ན་མཐོང་རྒྱ་དོག་ཅིང་ཐོས་རྒྱ་ཆུང་བ། ལྷན་སྐྱེས་ཀྱི་
ཤེས་རབ་དམན་ཞིང་། སྦྱངས་སྟོབས་ཀྱི་ཡོན་ཏན་ཞན་པས། དཔེ་
ཚོགས་འདིའི་རིགས་དགར་ཚུལ། ལན་འདེབས་ཚུལ། དོན་སྟོན་


ཚུལ། འགྲེལ་རྒྱག་ཚུལ་སོགས་གང་ཅིའི་ཐད་ནས་ལྷད་སྐྱོན་དང་།
དྲི་བའི་གནད་མ་ཟིན་པ། ཞིབ་ཆ་མ་ཐོན་པ། ཁ་མི་གསལ་བ།
བསྐྱར་ཟློས་སོགས་ཀྱི་སྐྱོན་འབྱུང་བ་ནི་གདོན་མི་ཟ་བས། གཟུར་
གནས་རྣམ་དཔྱོད་ཅན་དག་གིས་རིན་ཐང་བྲལ་པའི་དང་་་་་་་
འཆར་གནང་བར་སྙིང་ནས་རེ།
ཞེས་དཔེ་ཚོགས་འདི་སྒྲིག་རྩོམ་བྱེད་མཁན་གྱིས
2019ལོའི་ཟླ12པའི་ཚེས9ཉིན་ལ་བྲིས།
