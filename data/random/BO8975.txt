ཁོར་ཡུག་སྲུང་སྐྱོང་།
བསྟན་འཛིན།

ས་བཅད་དང་པོ། སྐྱེ་ཁམས་དང་ཁོར་ཡུག་སྐོར།

གང་འདྲ་ཞིག་ལ་སྐྱེ་ཁམས་ཟེར།
ལན། སྐྱེ་ཁམས་ཞེས་པ་ཐད་ཀར་གོ་བ་ལེན་ན་སྐྱེ་དངོས་འཚར་སྐྱེས་
འབྱུང་བའི་རྣམ་པའམ་སྣང་ཚུལ་ལ་གོ་ཞིང༌། ཞིབ་པར་གོ་བ་ལེན་ན་སྐྱེ་
ཁམས་ནི་སྐྱེ་དངོས་རིགས་འཚར་ལོངས་ཡོང་བར་ཤུགས་རྐྱེན་ཐེབས་ཐུབ་
པའི་མཐུན་རྐྱེན་མཐའ་དག་དང་དེ་ཚོའི་དབར་གྱི་འབྲེལ་བ་ལ་ཟེར།
གང་འདྲ་ཞིག་ལ་སྐྱེ་ཁམས་མ་ལག་ཟེར།
ལན། སྐྱེ་ཁམས་མ་ལག་ཟེར་བ་ནི་ངེས་གཏན་གྱི་ཁྱབ་ཁོངས་ཁྲོད་སྐྱེ་
དངོས་གྲུབ་ཆ་དང་སྐྱེ་དངོས་མ་ཡིན་པའི་གྲུབ་ཆ་རྣམས་མཉམ་དུ་གྲུབ་པ་
ལས་བྱུང་བའི་སྐྱེ་ཁམས་རིགས་པའི་ནུས་པའི་སྡེ་ཚན་ཞིག་ལ་གོ་དགོས།
སྐྱེ་ཁམས་མ་ལག་གི་གྲུབ་ཆ་གཙོ་བོ་གང་དག་ཡིན་ནམ།
ལན། སྐྱེ་ཁམས་མ་ལག་གི་གྲུབ་ཆ་གཙོ་བོ་ནི་རྩྭ་རྩི་ཤིང་རིགས་དང༌།
སྲོག་ཆགས་རིགས། སྐྱེ་དངོས་ཕྲ་རབ་རིགས་དེ་བཞིན་རང་བྱུང་ཁམས་ཆེན་
པོའི་སྐྱེ་མེད་ཀྱི་གྲུབ་ཆ་རྣམས་ཡིན།
སྐྱེ་ཁམས་མ་ལག་ལ་གཙོ་བོའི་ཁྱད་ཆོས་གང་འདྲ་ལྡན་ཡོད་དམ།
ལན། སྐྱེ་ཁམས་མ་ལག་ཞིག་ཡིན་ཕྱིན་དེར་ནུས་ཚད་དང་དངོས་རྫས།
ཆ་འཕྲིན་བཅས་ཕྱི་རོལ་དང་ཕར་ཚུར་བརྒྱུད་སྤྲོད་བྱེད་པའི་ནུས་པ་ལྡན་པ་
དང༌། སྐྱེ་ཁམས་མ་ལག་ལ་རང་ཉིད་སྙོམས་སྒྲིག་སླར་གསོ་བྱེད་ཐུབ་པའི་
ནུས་པ་ཡང་ལྡན་ཡོད། གཞན་ཡང་སྐྱེ་ཁམས་མ་ལག་ནི་བར་མེད་འགུལ་
བའི་ཆ་སྙོམས་པའི་མ་ལག་ཞིག་ཀྱང་ཡིན།
སྐྱེ་ཁམས་མ་ལག་ལ་དབྱེ་བ་གང་འདྲ་ཡོད་དམ།
ལན། སྐྱེ་ཁམས་མ་ལག་དེ་རྒྱ་ཆེ་སར་དབྱེ་ན་ཆུ་སྐྱེས་སྐྱེ་ཁམས་མ་ལག་
དང་སྐམ་སའི་སྐྱེ་ཁམས་མ་ལག་གཉིས་སུ་དབྱེ་ཡོད། ཆུ་སྐྱེས་སྐྱེ་ཁམས་མ་
ལག་དེ་ཡང་རྒྱ་མཚོ་ཆེན་པོའི་སྐྱེ་ཁམས་མ་ལག་དང་ཚྭ་མེད་ཆུའི་སྐྱེ་ཁམས་
མ་ལག་ཞེས་དབྱེ་བ་གཉིས་སུ་ཕྱེ་བ་དང་། སྐམ་སའི་སྐྱེ་ཁམས་མ་ལག་དེ་
ནགས་ཚལ་དང་རྩྭ་ཐང༌།ས་རྒོད། རི། འཁྱག་ས་བཅས་དབྱེ་བ་མང་དུ་ཕྱེ།
སྐྱེ་ཁམས་མ་ལག་དེ་ཚད་གཞི་གང་འདྲ་ཞིག་ལ་ངོས་འཛིན་བྱ་
དགོས་སམ།
ལན། དེ་ཡང་རང་བྱུང་ཁམས་ཆེན་པོའི་ནང་སྐྱེ་དངོས་མ་ལག་འདྲ་
མིན་སྣ་ཚོགས་ཡོད་ལ་གཞི་ཁྱོན་ཆེ་ཆུང་ཡང་སོ་སོར་མི་འདྲ་བ་ཡོད། ཆུང་
སར་ཆ་བཞག་ན་ཆུ་ཐིགས་གཅིག་དང་རྒྱུག་ཆུ་ཆུང་ཆུང་ཞིག ཆུ་རྫིང་ཆུང་
ཆུང་ཞིག མེ་ཏོག་ཚོམ་བུ་ཆུང་ཆུང་ཞིག་བཅས་སོ་སོར་སྐྱེ་ཁམས་མ་ལག་རེ་
ཡིན་ཆོག་ལ་ཡང་ཆེ་སར་ནགས་ཚལ་གླིང་དང་རྩྭ་ཐང་། མཚོ་དང་རྒྱ་མཚོ་
ཆེན་པོ་ཐ་ན་སྐྱེ་དངོས་འཁོར་བ་ཧྲིལ་པོ་ཡང་སྐྱེ་ཁམས་མ་ལག་གཅིག་ལ་
ངོས་འཛིན་བྱས་ན་ཆོག།
སྐྱེ་དངོས་སྣ་མང་རང་བཞིན་ཞེས་པ་དེ་གང་ཡིན་ནམ།
ལན། སྐྱེ་དངོས་སྣ་མང་རང་བཞིན་ཟེར་བ་ནི་སའི་གོ་ལའི་སྟེང་གི་སྐྱེ་
དངོས་ཡོད་ཚད་ལ་ཟེར་ཞིང་། རྩི་ཤིང་དང་སྲོག་ཆགས། སྐྱེ་དངོས་ཕྲ་རབ་
བཅས་སྣ་མང་མཛོམས་པའི་མ་ལག་སྤྱི་ལ་གོ་དགོས། སྐྱེ་དངོས་སྣ་མང་རང་
བཞིན་ནི་རྒྱུད་སྣ་མང་རང་བཞིན་དང་།སྐྱེ་དངོས་རིགས་སྣ་མང་རང་བཞིན།
་ཁམས་མ་ལག་སྣ་མང་རང་བཞིན་བཅས་གསུམ་ལས་གྲུབ་ཡོད། སྐྱེ་དངོས་
སྣ་མང་རང་བཞིན་སྲུང་སྐྱོང་བྱས་ན་རྒྱལ་ཁབ་གཅིག་དང་ས་ཁུལ་གཅིག་ཐ་
ན་གོ་ལ་ཧྲིལ་པོའི་དཔལ་འབྱོར་གོང་འཕེལ་དང་དར་རྒྱས་གཏོང་རྒྱུར་ཕན་
པ་ཆེན་པོ་ཡོད། དེར་བརྟེན་སྐྱེ་དངོས་སྣ་མང་རང་བཞིན་དེར་རྒྱལ་སྤྱིའི་སྤྱི་
ཚོགས་ཐོག་དོ་སྣང་ཧ་ཅང་ཆེན་པོ་བྱེད་པ་དང་གོ་ལ་ཧྲིལ་པོའི་ཁོར་ཡུག་གི་
གནད་དོན་ཐད་གླེང་ཆ་ཆེ་ཤོས་ཞིག་ཏུ་འགྱུར་ཡོད།
སྐྱེ་དངོས་སྣ་མང་རང་བཞིན་ལ་ཕན་ནུས་གང་ཡོད་དམ།
ལན། སྐྱེ་དངོས་སྣ་མང་རང་བཞིན་གྱིས་སྐྱེ་ཁམས་མ་ལག་གི་དོ་མཉམ་
སྲུང་སྐྱོང་བྱ་རྒྱུ་དང་། མིའི་རིགས་ཀྱི་དངོས་པོ་དང་ནུས་སྟོབས་ཀྱི་དགོས་
མཁོ་སྐོང་རྒྱུ། སྐྱེ་དངོས་རིགས་སྒྱུར་གསོ་འདེབས་དང་སྲོག་ཆགས་གསོ་
ཚགས་བྱ་རྒྱུ། ཚན་རིག་གི་ལག་རྩལ་དང་རིག་གནས་འཕེལ་རྒྱས་གཏོང་རྒྱུ།
མིའི་རིགས་ཀྱི་ནད་གཞི་བཅོས་རྒྱུ་སོགས་ཕྱོགས་གང་ཅིའི་ཐད་ལ་གལ་ཆེའི་
ནུས་པ་ཐོན་གྱི་ཡོད།
གང་འདྲ་ཞིག་ལ་སྐྱེ་དངོས་ཀྱི་བཟའ་བྱའི་འབྲེལ་ཐག་དང་བཟའ་
བྱའི་འབྲེལ་དྲ་ཟེར།
ལན། རང་བྱུང་ཁམས་ཆེན་པོའི་ནང་སྐྱེ་དངོས་ཕན་ཚུན་དབར་ལ་
གཅིག་གིས་གཅིག་ཟ་བའི་འབྲེལ་བ་ཡོད་པ་དཔེར་ན། སྟག་གིས་སྤྱང་ཀི་ཟ་
བ་དང་། སྤྱང་ཀིས་ལུག་ཟ་བ། བྱ་རྒོད་ཀྱིས་སྦྲུལ་ཟ་བ་དང་། སྦྲུལ་གྱིས་བྱི་བ་
ཟ་བ། བྱི་བས་འབྲུ་རིགས་ཟ་བ་སོགས་རིགས་དང་རིགས་ཀྱི་འབྲེལ་བ་དང་།
བཟའ་མཁན་དང་བཟའ་བྱའི་དབར་གྱི་ཟས་རིགས་ཀྱི་འབྲེལ་བར་བརྟེན་
ནས་སྐྱེ་དངོས་ཁམས་འཚོ་གནས་དང༌། སྐྱེ་འཕེལ། འཕེལ་རྒྱས་བཅས་འགྲོ་
བས། ང་ཚོས་འབྲེལ་བ་དེ་ལ་བཟའ་བྱའི་འབྲེལ་ཐག་ཟེར་བ་ཡིན། དེ་ལྟ་བུའི་
བཟའ་བྱའི་འབྲེལ་ཐག་མང་པོ་ཞིག་སྐྱེ་དངོས་མི་འདྲ་བའི་དབར་ལ་ཆགས་
ཡོད་སྟབས་རྙོག་འཛིང་ཆེ་བའི་དྲ་བ་ཞིག་དང་འདྲ་བར་སྐྱེ་དངོས་རྣམས་
གཅིག་ལ་གཅིག་བརྟེན་ངང་གནས་ཡོད་པས་དེ་ལྟ་བུའི་བཟའ་བྱའི་འབྲེལ་
བ་ལ་སྐྱེ་དངོས་ཀྱི་བཟས་བྱའི་འབྲེལ་དྲ་ཟེར།
སྐྱེ་ཁམས་དོ་མཉམ་པ་ཞེས་པ་དེ་གང་འདྲ་ཞིག་ལ་ངོས་འཛིན་
དགོས་སམ།
ལན། རང་བྱུང་ཁམས་ཀྱི་སྲོག་ཆགས་དང་། སྐྱེ་དངོས། སྐྱེ་ལྡན་ཕྲ་རབ་
བཅས་ཀྱི་ནང་དུ་འཚོ་བཅུད་དང་བཟའ་བྱའི་འབྲེལ་བ་ཆ་ཚང་ཞིག་ཆགས་
ཡོད། འབྲེལ་བ་དེ་ཉིད་ཡུན་རིང་སོར་གནས་ཐུབ་པ་དེ་ལ་སྐྱེ་ཁམས་དོ་
མཉམ་པ་ཟེར།
བཟའ་བྱའི་འབྲེལ་དྲ་དང་སྐྱེ་ཁམས་དོ་མཉམ་པའི་དབར་ལ་འབྲེལ་
བ་གང་ཡོད་དམ།
ལན། སྤྱིའི་ཆར་སྐྱེ་ཁམས་མ་ལག་ཤིག་གི་སྐྱེ་དངོས་ཀྱི་བཟའ་བྱའི་
འབྲེལ་དྲ་ཇི་ཙམ་རྙོག་འཛིང་ཆེ་བ་ཡོད་པ་དེ་ཙམ་གྱིས་སྐྱེ་ཁམས་མ་ལག་དེ་
བརྟན་བརླིང་དང་བདེ་ཐང་། སྐྱེ་ཁམས་དོ་མཉམ་པ་བཅས་ཡོང་གི་ཡོད།
ཁོར་ཡུག་ཅེས་པ་གང་འདྲ་ཞིག་ལ་ཟེར།
ལན། ང་ཚོ་འཚོ་གནས་བྱེད་པའི་ཁོར་ཡུག་ནི་ཆེ་སར་བལྟོས་ན་སའི་གོ་
ལ་ཧྲིལ་པོ་ཚུད་པ་དང་། ཆུང་སར་ལྟོས་ན་རི་གྲོང་ཆུང་ངུ་གཅིག་ལའང་བརྩི་
ཆོག ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་ཀྱི་ཁོར་ཡུག་སྲུང་སྐྱོང་བཅའ་
ཁྲིམས་ཀྱི་གཏན་འབེབས་ལྟར་ན། ཁོར་ཡུག་ནི་འགྲོ་བ་མིའི་རིགས་འཚོ་
གནས་དང་འཕེལ་རྒྱས་ལ་ཤུགས་རྐྱེན་བྱེད་པའི་རང་བྱུང་དང་མིས་སྒྱུར་
བཀོད་བྱས་པའི་རང་བཞིན་གྱི་རྒྱུ་རྐྱེན་སྣ་ཚོགས་སྤྱི་ཡོངས་ལ་ཟེར་ཞིང་དེའི་
ནང་མཁའ་རླུང་དང་། ཆུ། རྒྱ་མཚོ། ས་ཞིང། གཏེར་ཁ། ནགས་ཚལ། རྩྭ་ཐང་།
རི་སྐྱེས་སྐྱེ་དངོས། རང་བྱུང་གི་གནའ་ཤུལ། ཤེས་རིག་གི་གནའ་ཤུལ། རང་
བྱུང་སྲུང་སྐྱོང་ཁུལ། ཡུལ་ལྗོངས་རིག་རྫས་གྲགས་ཅན། གྲོང་ཁྱེར་དང་གྲོང་
གསེབ་སོགས་ཚུད་ཡོད་དོ།
ཁོར་ཡུག་ལ་དབྱེ་བ་གང་དག་ཡོད་དམ།
ལན། ཁོར་ཡུག་ལ་དབྱེ་ན་རང་བྱུང་ཁོར་ཡུག་དང་སྤྱི་ཚོགས་ཁོར་ཡུག་
དབྱེ་བ་གཉིས་སུ་ཕྱེ་ཞིང་། སྐྱེ་ཁམས་ཁོར་ཡུག་སྲུང་སྐྱོང་ནང་གི་ཁོར་ཡུག་ནི་
གཙོ་བོ་རང་བྱུང་ཁོར་ཡུག་ལ་ཟེར་ཞིང་རང་བྱུང་ཁོར་ཡུག་ལ་དབྱེ་ན་རླུང་
ཁམས་ཆེན་མོ་དང་ཆུ། ས། སྐྱེ་དངོས་རིགས་བཅས་སུ་དབྱེ།
ཁོར་ཡུག་ལ་གཙོ་བོའི་ཁྱད་ཆོས་གང་དག་ལྡན་ཡོད་དམ།
ལན། ཁོར་ཡུག་ལ་སྤྱིར་གཞི་གཅིག་རང་བཞིན་དང་ས་ཁོངས་རང་
བཞིན།འགྱུར་བའི་རང་བཞིན་བཅས་ཁྱད་ཆོས་ཆེ་བ་གསུམ་ཡོད།
ཁོར་ཡུག་གི་ཤོང་ཚད་ཅེས་པ་དེ་གང་ཡིན་ནམ།
ལན། ཁོར་ཡུག་གི་ཤོང་ཚད་ནི་མིའི་རིགས་ཀྱི་འཚོ་གནས་དང་། རང་
བྱུང་སྐྱེ་ཁམས་ཀྱི་མ་ལག་ལ་གནོད་འཚེ་མི་ཐེབས་པའི་སྔོན་འགྲོའི་ཆ་རྐྱེན་
འོག་ཁོར་ཡུག་ངེས་གཏན་ཞིག་གི་ཁོངས་སུ་ཤོང་ཐུབ་པའི་སྦགས་བཙོག་
དངོས་རིགས་ཀྱི་འབོར་ཚད་ཆེ་ཤོས་སམ་ཡང་ན་སྐྱེ་ཁམས་མ་ལག་ཅིག་གི་
ཚེ་སྲོག་གི་གཟུགས་ཁམས་སྔར་བཞིན་གནས་ཐུབ་པའི་བསྐྱར་འཕེལ་ནུས་པ།
འཕྲོད་པའི་ནུས་པ་དང་གསར་སྒྱུར་བྱེད་པའི་ནུས་པ་ལྡན་པའི་སྔོན་འགྲོའི་
ཆ་རྐྱེན་འོག་སྐྱོང་ཐུབ་པའི་སྐྱེ་ལྡན་ཕུང་པོ་གྲངས་འབོར་གྱི་ཚད་ཆེ་ཤོས་དེ་
ལ་ཟེར།
གང་འདྲ་ཞིག་ལ་ཁོར་ཡུག་གི་སྤུས་ཚད་ཟེར།
ལན། ཁོར་ཡུག་གི་སྤུས་ཚད་ཅེས་པ་ནི་སྤྱིར་བཏང་ཆ་ནས་ངེས་གཏན་
གྱི་ཁོར་ཡུག་ནང་ཁོར་ཡུག་ཧྲིལ་པོའམ་ཡང་ན་ཁོར་ཡུག་གི་གྲུབ་ཆ་འགའ་
ཞིག་གིས་མིའི་རིགས་ཀྱི་འཚོ་སྡོད་དང༌། སྐྱེ་འཕེལ། དེ་བཞིན་སྤྱི་ཚོགས་
དཔལ་འབྱོར་འཕེལ་རྒྱས་འགྲོ་བར་འཚམ་མིན་གྱི་ཚད་ལ་གོ་ཞིང་། དེ་ནི་མི་
རྣམས་ཀྱི་དོན་དངོས་ཀྱི་དགོས་མཁོར་གཞིགས་ནས་ཁོར་ཡུག་ལ་དཔྱད་
འདེམས་བྱས་པའི་མཚན་ཉིད་ཞིག་ཡིན།
སྐྱེ་ཁམས་དང་ཁོར་ཡུག་གི་འབྲེལ་བ་གང་འདྲ་ཞིག་ཡིན་ནམ།
ལན། རྒྱ་ཆེ་ས་ནས་བཤད་ན་སྐྱེ་ཁམས་དང་ཁོར་ཡུག་གཉིས་ཀ་ཁོར་
ཡུག་གི་ཁོངས་སུ་གཏོགས་པ་ཡིན་མོད། འོན་ཀྱང་ཐ་སྙད་དེ་གཉིས་རྒྱུན་
གཏན་གྱི་བེད་སྤྱོད་བྱེད་པའི་བརྒྱུད་རིམ་ནང་སྐྱེ་ཁམས་དང་ཁོར་ཡུག་
དབར་ལ་མི་འདྲ་བ་ལྡན་པ་ནི་སྐྱེ་ཁམས་ནི་སྐྱེ་ལྡན་དངོས་པོ་གཙོ་བོར་བྱས་
ནས་དེའི་གྲུབ་ཆ་དང་། འགྱུར་བ། ཁྱད་ཆོས་གཙོ་བོར་བྱེད་ཅིང་། གཙོ་བོ་ནི་
རྩི་ཤིང་དང༌། སྲོག་ཆགས། སྐྱེ་དངོས་ཕྲ་རབ། སྐྱེ་དངོས་སྣ་མང་རང་བཞིན་
དང་སྐྱེ་ཁམས་མ་ལག་བཅས་ལ་གོ་བ་ཡིན། ཁོར་ཡུག་ནི་ས་དང་།ཆུ།མཁའ་
རླུང་སོགས་ཀྱིས་གཙོར་བྱས་པའི་སྐྱེ་མེད་ཀྱི་གྲུབ་ཆ་དང་དེའི་ཁྱད་ཆོས།
འཕེལ་འགྱུར་སོགས་ལ་གོ་བ་ཡིན། གཞི་རྒྱ་ཆེ་བའི་རང་བྱུང་གི་གྲུབ་ཆ་གཙོ་
བོར་བཞག་པའི་འཚོ་བའི་ཁོར་ཡུག་སྲུང་སྐྱོང་དང་ལེགས་བཅོས་དགོས་ན།
ངེས་པར་དུ་སྐྱེ་ཁམས་ཁོར་ཡུག་ལ་སྲུང་སྐྱོང་དང་ལེགས་བཅོས་བྱ་དགོས།
རང་རྒྱལ་གྱི་ཁོར་ཡུག་སྲུང་སྐྱོང་བཅའ་ཁྲིམས་ནང་སྐྱེས་ཁམས་ཁོར་ཡུག་
སྲུང་སྐྱོང་དང་ལེགས་བཅོས་བྱ་རྒྱུ་དེ་ལས་འགན་གཙོ་བོ་ཞིག་ཏུ་བཞག་ཡོད།
དེ་ཡང་སྐྱེ་ཁམས་ཁོར་ཡུག་དང་འཚོ་བའི་ཁོར་ཡུག་འབྲེལ་བ་དམ་ཟབ་ཡོད་
པའི་རྐྱེན་གྱིས་ཡིན།

ས་བཅད་གཉིས་པ། ཁོར་ཡུག་གནད་དོན་སྐོར།

གང་འདྲ་ཞིག་ལ་ཁོར་ཡུག་གནད་དོན་ཟེར།
ལན། ཁོར་ཡུག་གནད་དོན་ཟེར་བ་ནི་མིའི་རིགས་ཀྱི་བྱ་སྤྱོད་དང་ཡང་
ན་རང་བྱུང་གི་རྒྱུ་རྐྱེན་ལས་ཁོར་ཡུག་ལ་ཤུགས་རྐྱེན་ཐེབས་པ་དང་། ཁོར་
ཡུག་གི་འགྱུར་ལྡོག་དེས་མིའི་རིགས་ཀྱི་ཐོན་སྐྱེད་དང་འཚོ་བར་འགོག་རྐྱེན་
བཟོ་བ་མ་ཟད་ཐ་ན་བགེགས་དང་གནོད་འཚེ་བཟོ་བ་དེར་ཁོར་ཡུག་གནད་
དོན་ཟེར། ཁོར་ཡུག་གནད་དོན་གྱི་འབྱུང་རྐྱེན་གཙོ་བོ་ནི། མིའི་
རིགས་ཀྱི་འཚོ་བ་དང་ཐོན་སྐྱེད་བྱ་སྤྱོད།རང་བྱུང་གནོད་འཚེ་བཅས་ཡིན།
ཁོར་ཡུག་གནད་དོན་ལ་དབྱེ་བ་གང་འདྲ་ཡོད་དམ།
ལན། ཁོར་ཡུག་གནད་དོན་ལ་དབྱེ་ན་རང་བྱུང་གནོད་འཚེ་ལས་བྱུང་
བའི་ཁོར་ཡུག་གནད་དོན་དང་མིའི་བྱ་འགུལ་ལས་ཐོན་པའི་ཁོར་ཡུག་
གནད་དོན་གཉིས་ཡོད། དེའི་ནང་ནས་མིའི་བྱ་འགུལ་ལས་ཐོན་པའི་ཁོར་
ཡུག་གནད་དོན་ནི་ཁོར་ཡུག་སྲུང་སྐྱོང་གི་གཙོ་གནད་དེ་ཡིན་ཞིང་། དེར་
དབྱེ་ན་སྐྱེ་ཁམས་གཏོར་བརླག་དང་ཁོར་ཡུག་སྦགས་བཙོག་དབྱེ་བ་གཉིས་
སུ་ཕྱེ།
དེང་དུས་འཛམ་གླིང་སྤྱིར་ཁྱབ་པའི་ཁོར་ཡུག་གི་གནད་དོན་གཙོ་བོ་
གང་དག་ཡོད་དམ།
ལན། དེང་དུས་འཛམ་གླིང་ཡོངས་སུ་ཁོར་ཡུག་གནད་དོན་གཙོ་བོ་ནི།
དྲི་ངན་དབྱང་རླུང་བང་རིམ་ལ་གཏོར་བརླག་ཐེབས་པ། ས་གོ་ལའི་ངོས་ཀྱི་
གནམ་གཤིས་ཇེ་དྲོར་འགྲོ་བཞིན་པ། སྐྱུར་ཆར་འབབ་རྒྱུན་ཇེ་མང་དུ་འགྲོ་བ།
སྐྱེ་དངོས་སྣ་མང་རང་བཞིན་ཇེ་ཞན་དུ་འགྲོ་བ། མཁའ་རླུང་སྦགས་བཙོག་
ཚབས་ཆེ་རུ་འགྲོ་བ། ནགས་ཚལ་གྱི་རྒྱ་ཁྱོན་ཇེ་ཆུང་དུ་འགྲོ་བ། ས་ནག་ཐང་
རྒོད་དུ་འགྱུར་བ་མགྱོགས་པ། ཆུ་བོ་དང་གཙང་བོ་སྦགས་བཙོག་ཏུ་གཏོང་
ཚབས་ཆེ་བ། རྒྱ་མཚོ་སྦགས་བཙོག་ཏུ་གཏོང་བ། སྲ་གཟུགས་སྙིགས་རོ་ཡིས་
ཁོར་ཡུག་ལ་སྦགས་བཙོག་བཟོ་བ་སོགས་ཡོད།
དྲི་ངན་དབྱང་རླུང་བང་རིམ་ལ་གཏོར་བཤིག་ཕོག་ན་སྐྱེ་ཁམས་ལ་
གནོད་འཚེ་གང་དག་ཡོད་དམ།
ལན། དྲི་ངན་དབྱང་རླུང་བང་རིམ་ལ་གཏོར་བཤིག་ཕོག་ན་མཁའ་
རླུང་ནང་གི་དྲི་ངན་དབྱང་རླུང་བང་རིམ་གྲངས་འབོར་བརྒྱ་ཆ་1ཉུང་དུ་འགྲོ་
བ་དང་། ས་གཞིའི་ཐོག་འཕྲོས་པའི་ཉི་མའི་སྨུག་ཕྱིའི་འོད་ཟེར་བརྒྱ་ཆ་2མང་
དུ་འགྲོ་བས་ཕྱོགས་གཅིག་ནས་མིའི་བདེ་ཐང་ལ་གནོད་འཚེ་ཡོད་པ་དང་།
ཕྱོགས་གཞན་ཞིག་ནས་སྐྱེ་ཁམས་ཁོར་ཡུག་དང་ཞིང་ལས། ནགས་ལས།
འབྲོག་ལས། ཉ་ལས་བཅས་ལ་གནོད་འཚེ་ཚབས་ཆེན་ཡོང་གི་ཡོད། གསོ་
རིག་ཐད་ནས་ཚོད་ཞིབ་བྱས་པ་ལས་ར་སྤྲོད་བྱུང་བར་གཞིགས་ན། ཚད་
ལས་བརྒལ་བའི་ཉི་མའི་སྨུག་ཕྱིའི་འོད་ཟེར་ཕོག་པའི་རྩི་ཤིང་ལ་ནད་གཡའ་
རྣམ་པ་སྣ་ཚོགས་མངོན་གྱི་ཡོད། མིའི་རིགས་ལ་པགས་པའི་སྐྲན་ནད་དང་།
མིག་གི་ལོང་གྲིབ་ནད། ལོ་ཆུང་ན་གཞོན་ཚོའི་མིག་ཤེས་སྐྱོ་རུ་འགྲོ་བ་སོགས་
ཀྱི་ནད་རིམས་ཕོག་ཚད་ཆེ་རུ་འགྲོ་བ་ཡིན།
གོ་ལ་ཧྲིལ་པོའི་གནམ་གཤིས་དྲོ་རུ་འགྲོ་བ་ཞེས་པ་དེ་གང་ཡིན་ནམ།
ལན། གོ་ལ་ཧྲིལ་པོའི་གནམ་གཤིས་དྲོ་རུ་འགྲོ་བ་ཞེས་པ་ནི་དུས་སྐབས་
ཤིག་རིང་ལ་སའི་གོ་ལའི་རླུང་ཁམས་དང་རྒྱ་མཚོའི་དྲོད་ཚད་མཐོ་རུ་སོང་
བའི་སྣང་ཚུལ་ཞིག་སྟེ་གཙོ་བོ་འགྲོ་བ་མིའི་བྱ་འགུལ་ལས་བཟོས་པའི་དྲོད་
ཚད་མཐོ་རུ་འགྲོ་བ་ཞིག་རེད།
གོ་ལ་ཧྲིལ་པོའི་གནམ་གཤིས་དྲོ་རུ་འགྲོ་བའི་རྒྱུ་རྐྱེན་གཙོ་བོ་ཅི་ཞིག་
ཡིན་ནམ།
ལན། གོ་ལ་ཧྲིལ་པོའི་གནམ་གཤིས་དྲོ་རུ་འགྲོ་བའི་རྒྱུ་རྐྱེན་གཙོ་བོ་ནི།
རླུང་ཁམས་ཆེན་པོའི་བང་རིམ་ལ་གཏོར་སྐྱོན་ཕོག་པ་དང་སྦགས་བཙོག་
མང་དུའམ་ཚབས་ཆེ་རུ་སོང་བ་དང་“དྲོད་ཁང་གི་རླངས་གཟུགས”འབུད་
ཚད་མང་དུ་སོང་ནས་ས་ངོས་དྲོ་ཚད་འཕར་འགྲོ་བ་བཅས་རེད། ས་རིམ་
དམའ་ཤོས་ཀྱི་རླུང་ཁམས་ཀྱིས་ས་ཤུན་ནས་ལྡོག་འཕྲོ་བྱས་པའི་རླབས་རིང་
འགྱེད་འཕྲོ་དང་ཉི་མའི་རླབས་ཐུང་འགྱེད་འཕྲོ་བསྡུ་ལེན་བྱས་པ་ལས་ཐོན་
པའི་རླུང་ཁམས་ཆེན་མོའི་དྲོད་ཚད་འཕར་བའི་སྣང་ཚུལ་དེ་ལ་ཚན་རིག་
མཁས་ཅན་ཚོས་དྲོད་ཁང་ནུས་པ་ཟེར། དེའི་བྱེད་ནུས་ནི་དྲོད་ཁང་སྤྱད་ནས་
ཞིང་ལས་ལོ་ཏོག་འདེབས་གསོ་བྱས་པའི་རྣམ་པ་དང་མཚུངས་ཀྱི་ཡོད། ཚན་
རིག་མཁས་ཅན་ཚོས་ལོ་བརྒྱ་ཙམ་གྱི་རིང་ལ་རྟོག་ཞིབ་བྱས་ནས་དབྱང་
གཉིས་ཐཱན་འགྱུར་འབུད་ཚད་མཐོ་རུ་འགྲོ་བ་དེ་གནམ་གཤིས་དྲོད་ཚད་
མཐོ་རུ་འགྲོ་བའི་འབྲེལ་བ་དམ་ཟབ་ཡོད་པ་ཤེས་རྟོགས་ཐུབ་ཡོད། ཚན་རིག་
མཁས་ཅན་ཚོའི་ཞིབ་འཇུག་བྱས་པར་ལྟར་ན་དྲོད་ཁང་གི་རླངས་གཟུགས་
འབུད་ཚད་ལ་སྔོན་འགོག་བྱ་ཐུབ་ན་གོ་ལ་ཧྲིལ་པོའི་གནམ་གཤིས་དྲོ་རུ་འགྲོ་
བ་ལ་སྔོན་འགོག་བྱེད་ཐུབ་པ་དང༌། སྐྱེ་ཁམས་དོ་མཉམ་ལ་གཏོར་སྐྱོན་དང་།
ཞིང་ལས་ཐོན་སྐྱེད་ཀྱི་འགྱུར་ལྡོག་དེ་བཞིན་འཁྱགས་རོམ་བཞུར་བ་སོགས་ཀྱི་
གནོད་འཚེ་དག་སྔོན་འགོག་བྱ་ཐུབ་ཟེར།
གོ་ལ་ཧྲིལ་པོའི་གནམ་གཤིས་དྲོ་རུ་འགྲོ་བ་དེས་ཞིང་ལས་ལ་ཤུགས་
རྐྱེན་གང་དག་ཐེབས་ཀྱི་ཡོད་དམ།
ལན། དང་པོ། གོ་ལ་ཧྲིལ་པོའི་གནམ་གཤིས་དྲོད་ཚད་འཕར་སྐབས་
འཛམ་གླིང་ཡོངས་སུ་འབྲུ་རིགས་སྤྱིའི་ཐོན་འབོར་ཉུང་རུ་འགྲོ་བ་རེད། ལོ་
ཏོག་གང་འདྲ་ཞིག་འདེབས་འཛུགས་བྱེད་དགོས་པར་རྒྱུ་རྐྱེན་གཙོ་བོ་ནི་ལོ་
གཅིག་གི་དྲོད་ཚད་དང་ཆར་ཆུའི་བབས་ཚད་གནས་ཚུལ་ལ་རག་ལས་ཡོད།
དྲོད་ཚད་ཀྱིས་རྐྱེན་པའི་ཆར་ཆུའི་འགྱུར་ལྡོག་གིས་འབྲུ་རིགས་ཀྱི་ཐོན་འབོར་
མང་ཉུང་དང་ལོ་ཏོག་སྐྱེ་བའི་ས་ཁོངས་ཁྱབ་ཚུལ་ལ་ཤུགས་རྐྱེན་ཐེབས་ཀྱི་
ཡོད།
གཉིས་པ། དབྱང་གཉིས་ཐཱན་འགྱུར་ནི་རྩྭ་དང་རྩི་ཤིང་གི་ཆུ་ཕུད་པའི་
རྫས་འགྱུར་གྱི་གྲུབ་ཆ་གཙོ་བོ་ཞིག་ཡིན། འོད་སྦྱོར་ནུས་པའི་ཆེ་ཆུང་དང་
དབྱང་གཉིས་ཐཱན་འགྱུར་གྱི་གར་ཚད་བར་འབྲེལ་བ་དམ་ཟབ་ཡོད་པས་ལོ་
ཏོག་མི་འདྲ་བའི་རྐྱེན་གྱིས་དབྱང་གཉིས་ཐཱན་འགྱུར་གྱི་གར་ཚད་ལ་ཡང་རེ་
བ་མི་འདྲ་བ་ཡོད། འཛམ་གློང་ཐོག་གཙོ་བོའི་ལོ་ཏོག་རིགས་20ལས་རིགས་
16 ( དཔེར་ན་གྲོ་དང་འབྲས་སོགས་) ཡིས་དབྱང་གཉིས་ཐཱན་འགྱུར་ལ་
ཚོར་སྐྱེན་བྱུང་བ་དང་དབྱང་གཉིས་ཐཱན་འགྱུར་གྱི་གར་ཚད་ལྡབ་འགྱུར་མང་
དུ་བཏང་ན་ཐོན་འབབ་བརྒྱ་ཆ་10ནས་50བར་འཕར་གྱི་ཡོད་སྟབས་དབྱང་
གཉིས་ཐཱན་འགྱུར་གྱིས་ཞིང་ལས་ཐོན་སྐྱེད་ལ་ཕན་ཐོགས་ཀྱི་ཡོད། འོན་ཀྱང་
ལོ་ཏོག་ཁ་ཤས་(དཔེར་ན་མ་རྨོས་ལོ་ཏོག་དང་ཀའོ་ལིའང་། བུར་ཤིང་སོགས་)
ཀྱིས་དབྱང་གཉིས་ཐན་འགྱུར་ལ་ཚོར་སྐྱེན་ཧ་ཅང་ཞན་པས་དབྱང་གཉིས་
ཐཱན་འགྱུར་གར་ཚད་ལྡབ་འགྱུར་མང་དུ་བཏང་རུང་དེའི་ཐོན་འབབ་བརྒྱ་ཆ་
0ནས་10ལས་འཕར་ཐུབ་ཀྱི་མེད།
གསུམ་པ། འབུ་སྲིན་ནི་དྲོད་འགྱུར་གྱི་སྲོག་ཆགས་ཞིག་ཡིན་པ་དང༌།
གནམ་གཤིས་འགྱུར་ལྡོག་གི་ཤུགས་རྐྱེན་ཧ་ཅང་མངོན་གསལ་དོད་པོ་ཡོད།
གནམ་གཤིས་དྲོ་རུ་ཕྱིན་ན་མཐའ་ཁུལ་གྱི་ལོ་ཏོག་གི་གནོད་འབུ་ཕྱི་ཕྱོགས་སུ་
རྒྱ་བསྐྱེད་བྱེད་པ་མ་ཟད་ད་དུང་གནོད་འབུ་མང་པོ་ཞིག་དགུན་གྱི་གྲང་ངད་
ཆེ་རུང་གསོན་ཚད་མཐོ་རུ་ཕྱིན་ནས་ནད་རིགས་སྣ་ཚོགས་ཡོང་བ་དང་ནད་
འབུའི་གནོད་འཚེའི་འབྱུང་ཚད་ཇེ་ཆེར་འགྱུར་འགྲོ་ཡི་ཡོད།
འཛམ་གླིང་ཧྲིལ་པོའི་གནམ་གཤིས་དྲོད་ཚད་ཨང་གྲངས་4ཡིས་
མཐོ་རུ་ཕྱིན་ཚེ་གནོད་ཚབས་གང་དག་ཡོད་དམ།
ལན། དབྱིན་ཇི་སྲིད་གཞུང་གིས་ཡོངས་བསྒྲགས་བྱས་པའི་འཛམ་གླིང་
ཧྲིལ་པོའི་གནམ་གཤིས་དྲོད་ཚད་ཨང་གྲངས་4ཡིས་མཐོ་རུ་ཕྱིན་པའི་ཤུགས་
རྐྱེན་ཐེབས་ཚད་རི་མོ་ལས་གསལ་བར། གལ་ཏེ་འཛམ་གླིང་ཧྲིལ་པོའི་
གནམ་གཤིས་དྲོད་ཚད་མཐོ་རུ་འགྲོ་རྒྱུ་ཚོད་འཛིན་མ་ཐུབ་ཚེ་གནོད་ཚབས་
ཧ་ཅང་ཆེ་བར་བསྟན་ཡོད། གནམ་གཤིས་ཤུགས་རྐྱེན་རི་མོ་དེ་ནི་དབྱིན་ཇིའི་
གནམ་གཤིས་ཅུས་ཀྱིས་ཆེད་ལས་མཁས་པ་སྒྲིག་འཛུགས་བྱས་ཏེ་གནམ་
གཤིས་སྔོན་བརྡའི་འདྲ་དཔེ་གསར་ཤོས་ཀྱི་ཐོག་ནས་ལེགས་སྒྲུབ་བྱས་པ་ཞིག་
ཡིན་ཞིང་གལ་ཏེ་འཛམ་གླིང་ཧྲིལ་པོའི་ཆ་སྙོམས་དྲོད་ཚད་བཟོ་ལས་གསར་
བརྗེའི་གོང་ལས་ཨང་གྲངས་4ཡིས་མཐོ་རུ་ཕྱིན་ཚེ་ཤུགས་རྐྱེན་ཇི་འདྲ་ཐེབས་
མིན་མཚོན་པ་བྱས་ཡོད། ཤུགས་རྐྱེན་རི་མོ་ལས་བལྟས་ཚེ། འཛམ་གླིང་ཧྲིལ་
པོའི་ཆ་སྙོམས་དྲོད་ཚད་ཨང་གྲངས་4ཡིས་མཐོ་རུ་ཕྱིན་པའི་གནས་ཚུལ་འོག་
བྱང་སྣེའི་ས་ཁུལ་གྱི་གནམ་གཤིས་དྲོད་ཚད་ཨང་གྲངས་16ཟིན་རྒྱུ་ཡིན་པ་
དང། ས་དབུས་རྒྱ་མཚོའི་ས་ཁུལ་གྱི་ཆུའི་ཐོན་ཁུངས་བརྒྱ་ཆ་70ཉུང་དུ་འགྲོ་
རྒྱུ། ཨ་མེ་རི་ཁ་གླིང་གི་མ་རྨོས་ལོ་ཏོག་དང་འབྲུ་རིགས་ཐོན་འབོར་བརྒྱ་ཆ་
40ཆག་རྒྱུ། ཨེ་ཤེ་ཡའི་རྒྱལ་ཁབ་འགའ་ཤས་ཀྱི་ཆུ་འབྲས་ཐོན་འབོར་བརྒྱ་ཆ་
30ཆག་རྒྱུ་ཡིན་པ་རེད། གཞན་ཡང་འཐུང་ཆུ་དང་། ཞིང་ལས་ཐོན་སྐྱེད་ལ་
དཀའ་ངལ་འཕྲད་རྒྱུ་མ་ཟད་གནམ་གཤིས་ཆེས་ངན་པ་དང། ཐན་སྐྱོན།
ནགས་ཚལ་མེ་སྐྱོན། མཚོ་ངོས་མཐོ་ཚད་མཐོ་རུ་འགྲོ་བ་སོགས་ཀྱི་ཤུགས་
རྐྱེན་ངན་པ་ཕོག་སྲིད། འཛམ་གླིང་གི་འབྲུ་རིགས་ཐོན་ཁུལ་གཙོ་བོའི་འབྲུ་
རིགས་ཐོན་འབབ་ཉུང་དུ་འགྲོ་རྒྱུ་ཡིན་པ་མ་ཟད་སྤྱི་ལོ་2050ལོར་སླེབས་
རི་བོ་ཧི་མ་ལ་ཡའི་འཁྱག་རོམ་ཕྱེད་ཀ་ལྷག་མེད་པ་ཆགས་རྒྱུ་ཡིན་པ་སྐབས་
རེད།
“དྲོད་ཁང་རླངས་གཟུགས་”ཞེས་པ་དེ་གང་ཡིན་ནམ།
ལན། “དྲོད་ཁང་རླངས་གཟུགས་”ནི་རླུང་ཁམས་ཆེན་མོའི་ནང་གི་
ཚ་ནུས་ས་ངོས་སུ་བསྡུ་ལེན་བྱས་རྗེས་མཐར་རླུང་ཁམས་ཆེ་མོའི་ནང་ཕྱིར་
འགྱེད་བྱེད་མི་ཐུབ་པར་ས་ངོས་ཁོ་ནར་འགྱེད་འཕྲོའི་བྱེད་ནུས་ལྡན་པའི་
རླངས་གཟུགས་རིགས་ལ་ཟེར། དཔེར་ན། དབྱང་གཉིས་ཐཱན་འགྱུར།(
) རྩྭ་ཝན།() ཧྥུལ་ལུའུ་ཐིན།()སོགས་ལྟ་བུའོ། དེ་དག་ནི་
གཙོ་བོ་མིའི་རིགས་ཀྱིས་ཐོན་སྐྱེད་དང་འཚོ་བའི་ཁྲོད་ལས་ཕྱིར་འབུད་པ་ཤ་
སྟག་ཡིན་པ་དང་ས་ངོས་དྲོད་ཚད་མཐོ་རུ་འགྲོ་བའི་རྒྱུ་རྐྱེན་གཙོ་བོ་དེ་ཡིན་
པ་ར་སྤྲོད་ཐུབ་ཡོད།
ཆར་པ་སྐྱུར་མོ་གང་འདྲ་བྱས་ནས་ཆགས་པ་ཡིན་ནམ།
ལན། ཆར་པ་སྐྱུར་མོ་ནི་རླངས་འཁོར་སོགས་འཕྲུལ་ཆས་ཀྱི་དུ་བ་དང་།
བཟོ་གྲྭ་དང་གློག་ཁང་གིས་བསྲེགས་པའི་རྡོ་སོལ་གྱི་དུ་བ། དེ་བཞིན་ཞིང་
ནང་དུ་རྒྱབ་པའི་རྫས་ལུད་ཀྱི་རྒྱུ་ཆ་ཁག་གཅིག་བར་ནང་དུ་རླུང་འགྱུར་བྱས་
པ་བཅས་དུག་ལྡན་གྱི་རྫས་དེ་དག་ཉི་མའི་འོད་དང༌།རླུང་། ཐལ་རྡུལ་བཅས་
ཀྱི་ནུས་པ་ལ་བརྟེན་ནས་རིམ་བཞིན་མུ་ཟིའི་སྐྱུར་དང་ཟེ་ཚྭའི་སྐྱུར་ལ་འགྱུར་
བ་དང༌། སྐྱུར་དེ་དག་བར་སྣང་དུ་སླེབས་རྗེས་ཆར་པ་དང་ལྷན་དུ་ས་ཐོག་
དུ་འབབས་ཀྱི་ཡོད་པས་ཆར་པ་སྐྱུར་མོ་ཟེར་བ་བྱུང་བ་རེད། སྐྱུར་ཆར་ཞེས་
པ་དེ་ནི་PHགྲངས་ཚད་5.6ལས་ཆུང་བའི་ཆར་པའི་མིང་ལ་བརྗོད།
PHགྲངས་ཚད་4.5ལས་ཆུང་བའི་ཆར་པར་ཚབས་ཆེའི་སྐྱུར་ཆར་ཞེས་བརྗོད།
ཆར་པ་སྐྱུར་མོའི་གནོད་སྐྱོན་གང་དག་ཡོད་དམ།
ལན། ཆར་པ་སྐྱུར་མོས་མིའི་བདེ་ཐང་ལ་གནོད་འཚེ་ཆེན་པོ་ཡོད་པ་
དཔེར་ན་མིད་པ་ལ་ན་ཟུག་གཏོང་བ་དང་། མིད་པ་ན་བ་ལྟ་བུའོ། དེ་བས་
ཚབས་ཆེ་བ་ཞིག་ནི་ཆར་པ་སྐྱུར་མོས་སྔར་ཡོད་རང་བྱུང་གི་ཆུའི་འཁོར་སྐྱོད་
ཀྱི་ངོ་བོ་དང་ནུས་པར་འགྱུར་ལྡོག་བཏང་སྟེ་སྐམ་སའི་ཐོག་ཆུའི་སྐྱར་གསོ་
དང་ཁ་སྣོན་ལ་བར་ཆད་བཟོ་བ་མ་ཟད་སྐམ་ཐོག་གི་རྫིང་དང་། མཚེའུ།
གཙང་པོ་བཅས་ལ་ཆར་པ་སྐྱུར་མོའི་རྫས་སྐྱོན་གྱིས་སྐམ་སའི་ཚེ་སྲོག་མང་
པོར་དཀའ་ངལ་བཟོ་ཡི་ཡོད། གཞན་ཡང་ཆར་པ་སྐྱུར་མོས་ནགས་
ཚལ་དང་ཞིང་འབྲོག་ལས་ཐོན་སྐྱེད་ལའང་ཤུགས་རྐྱེན་ཆེན་པོ་བཟོ་ཡི་ཡོད།
PM2.5ཞེས་པ་དེ་གང་ཡིན་ནམ།
ལན། PM2.5ཞེས་པ་དེ་ནི་རླུང་ཁམས་ཆེན་པོའི་ནང་གི་ཚངས་ཐིག་ཝེ་
སྨི་2.5ལས་ཆུང་བའམ་མཚུངས་པའི་རྡུལ་ཕྲན་ཕྲ་རབ་ཞིག་ལ་ཟེར། གློ་བའི་
ནང་འཛུལ་ཐུབ་པའི་རྡུལ་ཕྲན་ཕྲ་རབ་ཡང་ཟེར། རྡུལ་ཕྲན་ཕྲ་རབ་ཀྱི་ཚངས་
ཐིག་ནི་མིའི་སྐྲ་ཡི་ཚངས་ཐིག་གི་བརྒྱ་ཆ་ལྔ་ཡང་ཟིན་གྱི་མེད། PM2.5ནི་སའི་
གོ་ལའི་རླུང་ཁམས་ཆེ་མོའི་གྲུབ་ཆའི་ནང་དུ་འདུས་ཚད་ཧ་ཅང་ཉུང་མོད།
འོན་ཀྱང་རྡུལ་ཕྲན་ཕྲ་རབ་ཀྱིས་མཁའ་རླུང་གི་སྤུས་ཚད་དང་རིག་ཚད་
སོགས་ལ་ཤུགས་རྐྱེན་ངན་པ་ཐེབས་ཀྱི་ཡོད། རླུང་ཁམས་ཆེན་པོའི་ནང་གི་
ཅུང་ཆེ་བའི་རྡུལ་ཕྲན་ཕྲ་རབ་དང་བསྡུར་ན་PM2.5རྡུལ་ཕྲན་ཕྲ་རབ་ནི་
ཚངས་ཐིག་ཆུང་བ། དུག་དང་གནོད་ལྡན་གྱི་རྫས་འགྱུར་དངོས་པོ་དུ་མ་
འདུས་ཡོད་པས་དངོས་པོ་དེ་དག་རླུང་ཁམས་ཆེན་མོའི་ནང་དུ་གནས་པའི་
དུས་ཡུན་རིང་བ། རླུང་ཁམས་ཆེན་པོའི་ནང་གི་རྒྱུགས་ཐག་རིང་བ་སོགས་ཀྱི་
ཁྱད་ཆོས་ལྡན་པའི་རྐྱེན་གྱིས་མིའི་ལུས་ཁམས་ཀྱི་བདེ་ཐང་དང་རླུང་ཁམས་
ཆེན་པོའི་ཁོར་ཡུག་སྤུས་ཚད་ཐད་ལ་ཤུགས་རྐྱེན་དེ་བས་ཆེ་བ་ཡོད།
རྩྭ་ཐང་ཞན་གྱུར་ཞེས་པ་དེ་གང་ཞིག་ཡིན་ནམ།
ལན། རྩྭ་ཐང་ཞན་གྱུར་ཞེས་པ་དེ། རྩྭ་ཐང་དེ་རང་བྱུང་རྒྱུ་རྐྱེན་དང་།
སྐྱེ་དངོས་རྒྱུ་རྐྱེན། ས་གཤིས་རྒྱུ་རྐྱེན། སྤྱི་ཚོགས་རྒྱུ་རྐྱེན་བཅས་ཀྱི་ཤུགས་རྐྱེན་
འོག་ཏུ། རྒྱུན་ཆད་མེད་པར་འགྱུར་ལྡོག་དང་འཕེལ་རྒྱས་འགྲོ་བཞིན་ཡོད།
ཐོན་སྐྱེད་ཀྱི་ཐད་ནས་བཤད་ན། འགྱུར་ལྡོག་དེ་དག་འགའ་རེ་ནི་ཕན་པ་
ཡོད་པ་དང༌། འགའ་རེ་ནི་གནོད་པ་ཡོད་པ་རེད། ཐོན་སྐྱེད་ལ་ཕན་ནུས་
མེད་པའི་འགྱུར་ལྡོག་དེ་དག་ལ་ང་ཚོས་རྩྭ་ཐང་ཞན་གྱུར་ཞེས་ཟེར།
སྤང་ལྗོངས་བ་ཚྭ་ཅན་དུ་འགྱུར་བ་ཞེས་པ་དེ་གང་ཞིག་ཡིན་ནམ།
ལན། ཤིན་ཏུ་སྐམ་པ་དང་སྐམ་ཤས་ཆེ་བ་ཡང་ན་རླན་ཤེད་ཆེ་བའི་
ཁུལ་གྱི་གཙང་པོ་དང་མཚེའུ། སྤང་ཐང༌། ས་མཐོའི་འདམ་རའི་སྤང་ལྗོངས་
དང༌། མཚོ་རྒྱུད། བྱེ་འདམ་འགྲམ་རྒྱུད་ཀྱི་སྤང་ལྗོངས་སོགས་ལ་ཚྭ་འདུས་
པའི་བུལ་ཏོག ས་འོག་གི་ཆུའམ་ཡང་ན་མཚོ་ཆུ་སྦང་སིམ་ཐེབས་པ་དང་
འཁྱིལ་ཆུའི་གནོད་སྐྱོན། ཡང་ན་མིས་ལུགས་དང་མི་མཐུན་པའི་ཆུ་བེད་སྤྱོད་
པ་དང་ཞིང་ཆུ་འདྲེན་པ་སོགས་ཤུགས་རྐྱེན་གྱིས་དེའི་ས་རྒྱུ་ལ་དུས་རིང་ཞིག་
ཚྭ་བསགས་ཉར་བྱས་ནས་སྤང་ལྗོངས་དང་ས་རྒྱུ་རིམ་བཞིན་བ་ཚྭ་ཅན་དུ
ཆགས་པའི་སྣང་ཚུལ་ལ་ཟེར།
ས་ཆུ་ཤོར་བ་ཞེས་པ་དེ་གང་ཡིན་ནམ།
ལན། མིའི་རིགས་ཀྱི་འཚོ་སྡོད་བྱེད་པའི་གཞི་རྩའི་ཆ་རྐྱེན་ནི་ས་རྒྱུ་དང་
ཆུ་ཡིན། རི་སྡེབ་དང་གྲོག་རོང་ཁུལ། བྱེ་རླུང་ཁུལ་ལ་རང་བྱུང་གི་རྒྱུ་རྐྱེན་དང་
མིའི་རིགས་ཀྱི་ལུགས་དང་མི་མཐུན་པའི་དཔལ་འབྱོར་བྱེད་སྒོའི་དབང་གིས་
ས་ངོས་ཀྱི་ཆུ་དང་ས་རྒྱུ་སྔར་ཡོད་ཀྱི་གནས་ས་དང་བྲལ་ནས་ཅུང་དམའ་
བའི་སར་ཤོར་འགྲོ་བའི་སྣང་ཚུལ་དེ་རིགས་ལ་ས་ཆུ་ཤོར་བ་ཟེར། ཡུན་རིང་
ས་ཆུ་ཤོར་བའི་ཁུལ་ལ་ས་རྒྱུ་དང་ཆུ་དཀོན་ཞིང་སྐྱེ་དངོས་སྐྱེ་འཚར་ཞན་
སྟབས་དེའི་ཁོར་ཡུག་ཡང་ཇེ་ཞན་དུ་འགྲོ་ཡི་ཡོད།
ཞིང་འབྲོག་ཁུལ་གྱི་སྐྱེ་ཁམས་ལ་གནད་དོན་གཙོ་བོ་གང་དང་གང་
ཡོད་དམ།
ལན། རང་རྒྱལ་ཞིང་འབྲོག་ཁུལ་གྱི་སྐྱེ་ཁམས་གཏོར་སྐྱོན་གྱི་གནད་
དོན་གཙོ་བོ་ནི། ནགས་ཚལ་གྱི་རྒྱ་ཁྱོན་ཆུང་དུ་འགྲོ་བ་དང་། རྩྭ་ཐང་གི་ཐོན་
ཁུངས་སྐྱེ་ནུས་ཉམས་པ། རྨོ་ཞིང་གི་རྒྱ་ཁྱོན་ཆུང་དུ་འགྲོ་བ། ས་རྒྱུའི་སྤུས་ཚད་
ཞན་དུ་འགྲོ་བ།ས་ཆུ་ཚབས་ཆེན་ཤོར་བ། ས་ཞིང་ས་རྒོད་བྱེ་འགྱུར་ཚབས་ཆེ་
བ། གྲོང་གསེབ་ཀྱི་མི་འབོར་འཕར་མགྱོགས་པ། སྲོགས་ཆགས་ཀྱི་རིགས་ཁྱུ་
དང་རྩི་ཤིང་གི་སྣ་རིགས་ཉུང་དུ་འགྲོ་བ་བཅས་ཡིན།
ཁོར་ཡུག་སྦགས་བཙོག་དང་གཏོར་བརླག་གི་དོན་རྐྱེན་ཞེས་པ་
གང་ཡིན་ནམ།
ལན།ཁོར་ཡུག་སྦགས་བཙོག་དང་གཏོར་བརླག་གི་དོན་རྐྱེན་ཞེས་པ་ནི་
དུས་རྒྱུན་འཚོ་བའི་ཁྲོད་དཔལ་འབྱོར་དང་སྤྱི་ཚོགས་བྱེད་སྒོ་བཅས་ཀྱི་བྱ་
སྤྱོད་ཁོར་ཡུག་སྲུང་སྐྱོང་སྐོར་གྱི་བཅའ་ཁྲིམས་ལས་འགལ་བའི་རྐྱེན་དང༌། དེ་
བཞིན་བློ་ཡུལ་ལས་འདས་པའི་རྒྱུ་རྐྱེན་གྱི་ཤུགས་རྐྱེན་ནམ་ཡང་ན་འགོག་
ཐབས་མེད་པའི་རང་བྱུང་གནོད་སྐྱོན་སོགས་ཀྱི་དབང་གིས་ཁོར་ཡུག་ལ་
སྦགས་བཙོག་བྱུང་བ་དང་རྒྱལ་ཁབ་གཙོ་གནད་ཀྱི་རང་བྱུང་སྲུང་སྐྱོང་གི་རི་
སྐྱེས་སྲོག་ཆགས་དང་རྩི་ཤིང་། རང་བྱུང་སྲུང་སྐྱོང་ཁུལ་བཅས་ལ་གཏོར་
བརླག་ཐེབས་པའམ་མིའི་ལུས་ཁམས་ཀྱི་བདེ་ཐང་ལ་གནོད་འཚེ་ཕོག་ནས་
སྤྱི་ཚོགས་ཀྱི་དཔལ་འབྱོར་དང་མི་དམངས་ཀྱི་རྒྱུ་ནོར་ལ་གྱོང་གུན་བཟོ་བ་
སོགས་སྤྱི་ཚོགས་ལ་ཤུགས་རྐྱེན་ངན་པ་བཟོ་པའི་གློ་བུར་དུ་བྱུང་བའི་ཁོར་
ཡུག་དོན་རྐྱེན་ལ་ཟེར།
ཁོར་ཡུག་སྦགས་བཙོག་དང་གཏོར་བརླག་གི་དོན་རྐྱེན་རིགས་གང་
དག་ཡོད་དམ།
ལན། ཁོར་ཡུག་སྦགས་བཙོག་དང་གཏོར་བརླག་གི་དོན་རྐྱེན་རིགས་
དྲུག་ཏུ་དབྱེ་ཆོག་སྟེ། གཅིག་ཆུའི་སྦགས་བཙོག་གི་དོན་རྐྱེན། གཉིས་རླུང་
ཁམས་ཆེན་པོའི་སྦགས་བཙོག་གི་དོན་རྐྱེན། གསུམ་སུན་སྒྲ་དང་གཡོ་འགུལ་
གྱིས་གནོད་པའི་དོན་རྐྱེན། བཞི་སྲ་གཟུགས་བེད་མེད་དངོས་རོའི་སྦགས་
བཙོག་གི་དོན་རྐྱེན། ལྔ་ཞིང་སྨན་དང་དུག་ལྡན་རྫས་འགྱུར་དངོས་རིགས་ཀྱི་
སྦགས་བཙོག་གི་དོན་རྐྱེན། དྲུག་འཕྲོ་ནུས་ལྡན་པའི་སྦགས་བཙོག་གི་དོན་
རྐྱེན་དང་ད་དུང་རྒྱལ་ཁབ་ཀྱི་གཙོ་གནད་སྲུང་སྐྱོང་བྱེད་པའི་རི་སྐྱེས་སྲོག་
ཆགས་དང་རི་སྐྱེས་རྩི་ཤིང་དེ་བཞིན་རང་བྱུང་སྲུང་སྐྱོང་ས་ཁོངས་ལ་གཏོར་
བརླག་གི་དོན་རྐྱེན་སོགས་ཡོད།
ཁོར་ཡུག་སྦགས་བཙོག་དང་གཏོར་བརླག་གི་དོན་རྐྱེན་བྱུང་རྗེས་
འབྲེལ་ཡོད་སྡེ་ཚན་གྱིས་ཇི་ལྟར་ཐག་གཅོད་བྱ་དགོས་སམ།
ལན། ཁོར་ཡུག་སྦགས་བཙོག་དོན་རྐྱེན་བྱུང་བའམ་བྱུང་ཉེན་ཡོད་པའི་
ཚན་པས་ངེས་པར་དུ་ཐབས་ཤེས་ཡོད་རྒུ་སྤྱད་ནས་དོན་རྐྱེན་ཐག་གཅོད་
བྱེད་དགོས་པ་དང་སྦགས་བཙོག་གི་གནོད་སྐྱོན་ཐེབས་ཉེན་ཡོད་པའི་སྡེ་
ཚན་དང་ཡུལ་མི་རྣམས་ལ་དུས་ཐོག་ཏུ་བརྡ་ཁྱབ་གཏོང་དགོས་པར་མ་ཟད་
ས་གནས་དེ་གའི་ཁོར་ཡུག་སྲུང་སྐྱོང་གི་སྲིད་གཞུང་གཙོ་སྐྱོང་སྡེ་ཁག་དང་
འབྲེལ་ཡོད་སྡེ་ཁག་ལ་སྙན་སེང་ཞུས་ནས་དེ་ཚོས་བརྟག་དཔྱད་དང་ཐག་
གཅོད་གང་བྱས་པར་དེ་དང་ལེན་ཞུ་དགོས། སྦགས་བཙོག་དོན་རྐྱེན་བྱུང་
ཉེན་ཡོད་པའི་ཁེ་ལས་དང་བྱ་གཞག་སྡེ་ཚན་རྣམས་བྱེད་ཐབས་སྤྱོད་པ་དང་
སྦྲགས་སྔོན་འགོག་བྱེད་ཤུགས་ཆེ་རུ་གཏོང་དགོས། རྫོང་རིམ་པ་ཡན་གྱི་མི་
དམངས་སྲིད་གཞུང་གི་ཁོར་ཡུག་སྲུང་སྐྱོང་གི་སྲིད་གཞུང་གཙོ་སྐྱོང་སྡེ་ཁག་
གིས་ཁོར་ཡུག་སྦགས་བཙོག་ཚབས་ཆེན་བྱུང་ནས་མི་དམངས་ཀྱི་ཚེ་སྲོག་
དང་རྒྱུ་ནོར་བདེ་འཇགས་ལ་གནོད་སྐྱོན་བྱུང་སྐབས་ངེས་པར་དུ་ལམ་སང་
ས་གནས་དེ་གའི་མི་དམངས་སྲིད་གཞུང་ལ་ལས་དོན་སྙན་ཞུ་བྱེད་དགོས་པ་
དང་མི་དམངས་སྲིད་གཞུང་གིས་ནུས་ལྡན་གྱི་བྱེད་ཐབས་སྤྱད་དེ་སྦགས་
བཙོག་དོན་རྐྱེན་བྱུང་མཁན་གྱི་ཁེ་ལས་དང་བྱ་གཞག་སྡེ་ཚན་རྣམས་ཀྱི་གན་
རྒྱ་ཕྱིར་འཐེན་བྱས་པའམ་གནོད་འཚེ་ཆུང་དུ་གཏོང་དདགོས།
བསུན་སྒྲ་ཞེས་པ་དེ་གང་འདྲ་ཞིག་ལ་ཟེར།
ལན། ཁོར་ཡུག་སྲུང་སྐྱོང་བྱེད་པའི་ཆ་ནས་བལྟས་ན། མི་རྣམས་ཀྱི་རྒྱུན་
གཏན་གྱི་ལས་ཀ་དང༌། སློབ་སྦྱོང་། ངལ་གསོ་བཅས་ལ་གནོད་སྐྱེལ་བའི་སྐད་
སྒྲ་ཡོད་ཚད་ལ་བསུན་སྒྲ་ཞེས་བརྗོད། བསུན་སྒྲ་ཡོང་ཁུངས་གཙོ་བོ་ནི་
འགྲིམ་འགྲུལ་དང་། བཟོ་གྲྭ བཟོ་སྐྲུན་ཨར་ལས། སྤྱི་ཚོགས་བཅས་ཀྱི་བསུན་
སྒྲ་ཡིན།
བསུན་སྒྲའི་སྦགས་བཙོག་གི་གནོད་སྐྱོན་གང་དག་ཡོད་དམ།
ལན། བསུན་སྒྲ་ནི་ཚབས་ཆེ་བའི་སྦགས་བཙོག་རིགས་ཤིག་ཡིན།
གནམ་གྲུའི་ཐང་ཉེ་འགྲམ་གྱི་བྱ་མོ་ལ་སྒོ་ང་མེད་པ་དང་། རོལ་མོའི་རུ་ཁག་
གིས་རོལ་མོ་དཀྲོལ་སྐབས་གློ་བུར་དུ་དྲན་མེད་དུ་བརྒྱལ་གྱི་ཡོད། བསུན་སྒྲའི་
གནོད་པ་གཙོ་བོ་ནི། ཚོར་ནུས་ལ་གནོད་པ། སློབ་སྦྱོང་དང་ལས་དོན་ལ་
གནོད་པ། སྙིང་ཁམས་ཁྲག་རྩའི་བྱེད་ནུས་དང་གསང་རྒྱུད་ཟགས་གཤེར་གྱི་
མ་ལག་ལ་གནོད་པ། དབང་རྩ་ལྟེ་བའི་སྡེ་ཁོངས་ལ་གནོད་སྐྱེལ་བ། བྱིས་
པའི་འཚར་སྐྱེ་ལའང་གནོད་ཀྱི་ཡོད། རང་རྒྱལ་གྱི་བརྒྱ་ཆ་༤༠ཡི་གྲོང་ཁྱེར་
སྡོད་དམངས་རྣམས་བསུན་སྒྲའི་ཚད་གཞི་ལས་བརྒལ་བའི་ཁོར་ཡུག་གི་ནང་
དུ་འཚོ་བ་སྐྱེལ་བཞིན་ཡོད། དེར་བརྟེན། བསུན་སྒྲའི་སྦགས་བཙོག་ལ་གྲོང་
ཁྱེར་ཆེན་པོའི་ཉེས་ཅན་ཞེས་ཟེར་བ་རེད།

ས་བཅད་གསུམ་པ། སྐྱེ་ཁམས་ཁོར་ཡུག་སྲུང་སྐྱོང་
གི་ཐབས་ལམ་སྐོར།

སྐྱེ་ཁམས་ཁོར་ཡུག་སྲུང་སྐྱོང་ཞེས་པ་དེ་གང་འདྲ་ཞིག་ལ་ཟེར།
ལན། དེང་རབས་ཚན་རིག་རིགས་གཞུང་དང་ཐབས་ཤེས། དེ་བཞིན་
ལག་རྩལ་བེད་སྤྱད་དེ་སྲིད་འཛིན་དང་། དཔལ་འབྱོར། ཚན་རིག་ལག་རྩལ་
སོགས་ཕྱོགས་མང་པོའི་བྱ་ཐབས་ལ་བརྟེན་ནས་རང་བྱུང་ཐོན་ཁུངས་གསར་
སྤེལ་བེད་སྤྱོད་ལུགས་མཐུན་དང་། ཁོར་ཡུག་སྦགས་བཙོག་དང་གཏོར་
བཤིག་མི་ཡོང་སྔོན་འགོག་དང་འགོག་བཅོས། ཁོར་ཡུག་ཕྱོགས་བསྡུས་བཅོས་
སྐྱོང་བཅས་བྱས་ནས་མིའི་ལུས་ཁམས་ཀྱི་བདེ་ཐང་སྲུང་སྐྱོབ་བྱས་ཏེ་སྤྱི་
ཚོགས་དཔལ་འབྱོར་དང་ཁོར་ཡུག་འཕེལ་རྒྱས་འཆམ་མཐུན་རྒྱུན་བསྲིང་
ངང་ཡོང་བ་བྱ་རྒྱུ་དེ་ཡིན།
སྐྱེ་ཁམས་ཁོར་ཡུག་སྲུང་སྐྱོང་གི་གལ་ཆེའི་རང་བཞིན་གང་འདྲ་ཡིན་
ནམ།
ལན། ཁོར་ཡུག་གི་གནད་དོན་ནི་མིའི་རིགས་ཀྱི་བྱེད་སྒོ་ལས་བྱུང་བའི་
ཁོར་ཡུག་གི་སྤུས་ཚད་ངན་འགྱུར་རམ་སྐྱེ་ཁམས་མ་ལག་དོ་མི་མཉམ་པ་
བྱུང་བ་དང་འགྱུར་ལྡོག་དེ་དག་གིས་མིའི་རིགས་ཀྱི་ཐོན་སྐྱེད་དང་འཚོ་བ་
བདེ་ཐང་བཅས་དང་ཐ་ན་ཚེ་སྲོག་ལ་གནོད་སྐྱོན་བྱུང་བའི་གནད་དོན་ལ་
ཟེར། དཔེར་ན་རླུང་ཁམས་ཆེན་པོའི་སྦགས་བཙོག་དང༌། ཆུའི་སྦགས་བཙོག་
འགྱིག་ཤོག་སོགས་ཀྱི་སྦགས་བཙོག བསུན་སྒྲའི་སྦགས་བཙོག ཉིང་རྡུལ་
དངོས་རྫས་ཀྱི་སྦགས་བཙོག མཚོ་ཆུ་བཙོག་འགྱུར། དེ་བཞིན་ས་ཡོམ། མེ་
རི་འབར་གས་སོགས་ཡིན། ཁོར་ཡུག་གི་གནད་དོན་དེ་སྤྱིར་བཏང་ནས་སྐྱེ་
ཁམས་ཁོར་ཡུག་གཏོར་བརླག་གཏོང་བ་དང་ཁོར་ཡུག་སྦགས་བཙོག་རིགས་
གཉིས་སུ་དབྱེ་ཆོག སྐྱེ་ཁམས་ཁོར་ཡུག་གི་གཏོར་བརླག་ནི་གཙོ་བོ་མི་བཟོས་
རྒྱུ་རྐྱེན་ལས་བྱུང་བ་ཡིན། དཔེར་ན་རང་སྣང་གང་ཤར་གྱིས་ཤིང་བཅད་ནས་
ནགས་ཚལ་གྱི་རྒྱ་ཁྱོན་ཉུང་དུ་སོང་སྟེ་ས་ཆུ་ཤོར་བ་དང་ཆུ་ལོག་དང་ཞོད་
སྐྱོན་བྱུང་བ་རེད། ཡང་ཁོར་ཡུག་སྦགས་བཙོག་གནད་དོན་གཞན་ཞིག་ནི་མི་
རྣམས་ཀྱི་ཐོན་སྐྱེད་དང་འགྲིམ་འགྲུལ་སྐྱེལ་འདྲེན། འཚོ་བའི་ནང་དུ་བྱུང་
བའི་བེད་མེད་ཀྱི་དངོས་པོ་སྣ་ཚོགས་དང་ལྷག་འཕྲོའི་གཤེར་རླངས་དེས་
རླུང་ཁམས་ཆེན་པོ་དང་ཆུ། ས་ཞིང་བཅས་སུ་བཏང་ནས་ཁོར་ཡུག་གི་ཤོང་
ཚད་ལས་བརྒལ་ཏེ་སྐྱེ་ཁམས་མ་ལག་གི་ཁོར་ཡུག་བཟང་པོར་གཏོར་བརླག་
གཏོང་བའམ་མིའི་རིགས་ཀྱི་ཐོན་སྐྱེད་དང་འཚོ་བ། ཐ་ན་ཚེ་སྲོག་གི་བདེ་
ལ་གནོད་པ་གཏོང་བའི་གནས་ཚུལ་ལ་ཟེར། ལྷག་པར་དུ་རླངས་འཁོར་
གྱི་མཇུག་རླངས་དང་བཟོ་སྐྲུན་ལས་ཡུལ་གྱི་བསུན་སྒྲ། ཉི་རྡུལ་གློག་ཁང་གི་
འབར་རྫས་ཀྱི་སྙིགས་རོ་སོགས་ནི་དེང་སྐབས་ས་གཞིའི་བང་རིམ་བཙོག་
སྐྱོན་གཏོང་བའི་གནད་དོན་ཆེན་པོ་དེའང་ཡིན། གལ་ཏེ་ང་ཚོས་གོང་དུ་ཞུས་
པའི་སྐྱེ་ཁམས་ཁོར་ཡུག་སྐོར་གྱི་གནད་དོན་དེ་དག་ལ་དོ་དམ་དང་སྔོན་
འགོག ལེགས་བཅོས་ཡག་པོ་མ་བྱུང་ཚེ་ད་ལྟ་ཙམ་མ་ཟད་ཕྱིས་འབྱུང་སྤྱི་
ཚོགས་ཧྲིལ་པོའི་འཕེལ་རྒྱས་དང་མིའི་གཟུགས་གཞི་བདེ་ཐང་ལ་གནོད་འཚེ་
ཆེན་པོ་གཏོང་སྲིད་པས་ཁོར་ཡུག་ལ་སྲུང་སྐྱོང་གང་ལེགས་བྱ་རྒྱུ་ནི་སྲིད་
གཞུང་དང་སྤྱི་ཚོགས་ཀྱི་མི་ཚང་མའི་འགན་འཁྲི་ཡིན།
སྐྱེ་ཁམས་བདེ་འཇགས་ཞེས་པ་དེ་གང་ཡིན་ནམ།
ལན། སྐྱེ་ཁམས་བདེ་འཇགས་ཞེས་པ་ནི་སྐྱེ་ཁམས་མ་ལག་གི་བདེ་ཐང་
དང་ཆ་ཚང་བའི་གནས་ཚུལ་ལ་བརྗོད། དེ་ནི་མིའི་རིགས་ཀྱི་ཐོན་སྐྱེད་དང༌།
འཚོ་བ། བདེ་ཐང་སོགས་ཀྱི་ཐད་ལ་སྐྱེ་ཁམས་ཀྱི་གཏོར་བཤིག་དང་ཁོར་
ཡུག་སྦགས་བཙོག་སོགས་ཀྱིས་ཤུགས་རྐྱེན་མི་ཐེབས་པའི་འགན་ལེན་ཚད་
གཞི་ཞིག་རེད། དེའི་ནང་འཐུང་ཆུ་དང་ཟས་རིགས་བདེ་འཇགས། མཁའ་
རླུང་གི་སྤུས་ཚད་དང་ལྗང་མདོག་གི་ཁོར་ཡུག་སོགས་གཞི་རྩའི་རྒྱུ་རྐྱེན་ཚང་
མ་ཚུད་ཡོད་། བདེ་ཐང་ཅན་གྱི་སྐྱེ་ཁམས་མ་ལག་ནི་སྐྱེ་ཁམས་བརྟན་
འཇགས་དང་རྒྱུན་བསྲིང་ཡོང་བ་དེ་ཡིན།
སྐྱེ་ཁམས་འཛུགས་སྐྲུན་ཞེས་པ་དེ་གང་ཡིན་ནམ།
ལན། སྐྱེ་ཁམས་འཛུགས་སྐྲུན་ཞེས་པ་ནི་གཙོ་བོ་ནི་མིས་སྤེལ་བའི་བྱེད་
སྒོ་ཡིས་གནོད་སྐྱེལ་དང་གཏོར་བརླག་ཕོག་པའི་སྐྱེ་ཁམས་མ་ལག་དེ་དག་
སླར་གསོ་དང་བསྐྱར་སྐྲུན་བྱེད་པ་ཞིག་ལ་བརྗོད། དེ་ནི་སྐྱེ་ཁམས་རིག་པའི་
གཞུང་ལུགས་ཀྱིས་མིའི་ཐབས་ལ་བརྟེན་པའི་ཇུས་འགོད་དང་། དེང་རབས་
ཚན་རིག་ལག་རྩལ་དང་སྐྱེ་ཁམས་མ་ལག་གི་རང་བྱུང་ཆོས་ཉིད་བཅས་བེད་
སྤྱོད་གང་ལེགས་བྱེད་པར་གཞིགས་ནས་བསྐྲུན་པ་ཞིག་རེད། རང་བྱུང་དང་
མིའི་ཐབས་གཉིས་ཟུང་འབྲེལ་བྱས་ནས་བཟོས་པས། ལས་ནུས་ཆེ་ལ་རང་
བྱུང་ཆོས་ཉིད་དང་མཐུན་པ་མ་ཟད། ཁོར་ཡུག དཔལ་འབྱོར། སྤྱི་ཚོགས་
བཅས་ཀྱི་ཕན་འབྲས་གཅིག་གྱུར་ཡོང་ཐུབ།
རང་བྱུང་སྲུང་སྐྱོང་ཞེས་པ་གང་འདྲ་ཞིག་ལ་ཟེར།
ལན། རང་བྱུང་ཁོར་ཡུག་དང་རང་བྱུང་ཐོན་ཁུངས་སྲུང་སྐྱོང་བྱེད་
ལ་ཟེར་ཞིང་།རྩ་བའི་ལས་འགན་ནི་སྲུང་སྐྱོབ་དང་།འཕར་སྐྱེས་༼ ཐོན་ཁུངས་
གསར་བརྗེས་ཐུབ་པ་༽དེ་བཞིན་ཐོན་ཁུངས་བེད་སྤྱོད་ལུགས་མཐུན་ཡོང་བ་
བྱེད་པ་བཅས་ཡིན།
རང་བྱུང་སྲུང་སྐྱོང་ཁུལ་ཞེས་པ་གང་འདྲ་ཞིག་ལ་ཟེར།
ལན། རང་བྱུང་སྲུང་སྐྱོང་ཁུལ་ཞེས་པ་ནི་ཚབ་མཚོན་རང་བཞིན་གྱི་
རང་བྱུང་སྐྱེ་ཁམས་མ་ལག་དང་། རྩ་ཆེའི་རིག་དངོས་སྲོག་ཆགས་དང་རྩི་
ཤིང་གི་གཙོ་བོའི་གནས་ཡུལ། དམིགས་བསལ་གྱི་དོན་སྙིང་ལྡན་པའི་རང་
བྱུང་ཤུལ་བཞག་སོགས་སྲུང་སྐྱོང་བྱ་ཡུལ་གནས་སའི་སྐམ་ས་དང་སྐམ་སའི་
ཆུའམ་མཚོ་རྒྱུད། དེ་བཞིན་ཁྲིམས་ལུགས་ལྟར་ངེས་གཏན་གྱི་ས་ཁོངས་
གཏན་འཁེལ་བྱས་ནས་དམིགས་བསལ་གྱི་སྲུང་སྐྱོང་དང་དོ་དམ་བྱེད་པའི་
ས་ཁོངས་ལ་ཟེར།རང་བྱུང་སྲུང་སྐྱོང་ཁུལ་འཛུགས་སྐྲུན་བྱ་རྒྱུ་དེ་ནི་རང་བྱུང་
ཐོན་ཁུངས་དང་སྐྱེ་དངོས་སྣ་མང་རང་བཞིན་ལ་སྲུང་སྐྱོང་། སྐྱེ་ཁམས་དོ་
མཉམ་ལ་སྲུང་སྐྱོང་། རྒྱལ་དམངས་དཔལ་འབྱོར་རྒྱུན་བསྲིངས་འཕེལ་རྒྱས་
ཡོང་བ་བཅས་ལ་གལ་ཆེའི་དོན་སྙིང་ལྡན་ཡོད་པ་ཞིག་ཡིན།
རང་བྱུང་སྲུང་སྐྱོང་ཁུལ་འཛུགས་དགོས་པའི་དམིགས་ཡུལ་གང་
ཡིན་ནམ།
ལན། རང་བྱུང་སྲུང་སྐྱོབ་ཁུལ་འཛུགས་དགོས་པའི་དམིགས་ཡུལ་ནི་
སྐྱེས་དངོས་ཐོན་ཁུངས་དང། རང་བྱུང་ཤུལ་བཞག འཛམ་གླིང་ངམ་ས་ཁུལ་
གྱི་ཐུན་མོང་རང་བཞིན་ལྡན་པའི་སྐྱེས་དངོས་མ་ལག་སྟོང་ལ་ཉེ་བ་དང་
གནོད་འཚེ་ཕོག་བཞིན་པའི་སྲོག་ཆགས་དང་སྐྱེས་དངོས་རིགས་ཀྱི་འཚོ་ཡུལ།
དེ་བཞིན་རྒྱུད་འཛིན་ཐོན་ཁུངས་ཀྱི་རིགས་བཅས་ལ་སྲུང་སྐྱོང་བྱེད་ཆེད་དུ་
ཡིན།
སྐྱེ་ཁམས་ཁ་གསབ་ཅེས་པ་དེ་གང་ཡིན་ནམ།
ལན། སྐྱེ་ཁམས་ཁ་གསབ་ཅེས་པ་ནི་སྐྱེ་ཁམས་མ་ལག་ཞབས་ཞུ་ལ་སྲུང་
སྐྱོང་དང་རྒྱུན་མཐུད་ངང་བེད་སྤྱོད་བྱ་རྒྱུ་དམིགས་ཡུལ་དུ་བཟུང་སྟེ། དཔལ་
འབྱོར་བྱ་ཐབས་གཙོ་བོར་བྱས་ནས་འབྲེལ་ཡོད་མི་སྣའམ་སྡེ་ཚན་གྱི་ཁེ་ཕན་
འབྲེལ་བ་སྙོམ་སྒྲིག་ལམ་ལུགས་བཀོད་སྒྲིག་བྱེད་པ་ལ་ཟེར། དེ་བས་གསལ་
པོར་བཤད་ན། སྐྱེ་ཁམས་ཁ་གསབ་ནང་རྐྱེན་ནི། སྐྱེ་ཁམས་ཁོར་ཡུག་སྲུང་
སྐྱོང་བྱེད་པ་དང་། མི་དང་རང་བྱུང་ཁམས་ཞི་མཐུན་ངང་འཕེལ་རྒྱས་གཏོང་
རྒྱུ་དམིགས་ཡུལ་དུ་འཛིན་ནས།སྐྱེ་ཁམས་མ་ལག་ཞབས་ཞུའི་རིན་ཐང་དང་།
སྐྱེ་ཁམས་སྲུང་སྐྱོང་གི་མ་གནས། འཕེལ་རྒྱས་གོ་སྐབས་ཀྱི་མ་གནས་བཅས་
སྲིད་གཞུང་དང་ཁྲོམ་རའི་བྱ་ཐབས་བེད་སྤྱོད་ལ་གཞིགས་ནས་སྐྱེ་ཁམས་
སྲུང་སྐྱོང་མཁན་དང་ཁེ་ཕན་འབྲེལ་ཡོད་ཚོའི་བར་གྱི་ཁེ་ཕན་འབྲེལ་བ་སྙོམ་
སྒྲིག་བྱེད་པའི་སྤྱི་པའི་ལམ་ལུགས་ལ་ཟེར།
སྐྱེ་ཁམས་ཡུལ་སྐོར་ཞེས་པ་དེ་གང་ཡིན་ནམ།
ལན། དེ་ནི་སྐྱེ་ཁམས་ཁོར་ཡུག་ལ་གཟིགས་སྐོར་དང་། རང་བྱུང་ཁམས་
ཀྱི་མཛེས་ལྗོངས་ཉམས་སུ་མྱོང་བ་དང་དུས་མཚུངས་སུ། སྐྱེ་ཁམས་ཤེས་བྱ་
ཁྱབ་སྤེལ་གཏོང་བ་དང༌། སྐྱེ་ཁམས་དོ་མཉམ་སྲུང་སྐྱོང་བྱ་རྒྱུ་དེ་དམིགས་
ཡུལ་དུ་བྱས་པའི་ཡུལ་སྐོར་རིགས་ཤིག་ལ་ཟེར། དོན་སྙིང་ངོ་མའི་ཐོག་གི་སྐྱེ་
ཁམས་ཡུལ་སྐོར་ནི་རང་བྱུང་ཁམས་ལ་ངོས་འཛིན་དང༌། རང་བྱུང་ཁམས་
ཀྱི་མཛེས་པ་ལོངས་སུ་སྤྱོད་པ། རང་བྱུང་ཁམས་སྲུང་སྐྱོང་བྱེད་པའི་རིམ་པ་
མཐོན་པོའི་ཡུལ་སྒོ་བྱེད་སྒོ་ཞིག་ཡིན།
སྐྱེ་ཁམས་དཔལ་འབྱོར་ཞེས་པ་དེ་གང་འདྲ་ཞིག་ལ་ཟེར།
ལན། སྐྱེ་ཁམས་དཔལ་འབྱོར་ཞེས་པ་ནི་སྐྱེ་ཁམས་མ་ལག་གིས་འགན་
ཐེག་ནུས་པའི་ཁྱབ་ཁོངས་ནང་སྐྱེ་ཁམས་དཔལ་འབྱོར་རིག་པའི་གཞུང་
ལུགས་དང་མ་ལག་ལས་གྲྭའི་ཐབས་ཤེས་བེད་སྤྱད་ནས་སྔར་ཡོད་ཐོན་སྐྱེད་
དང་འཛད་སྤྱོད་བྱེད་སྟངས་ལ་འགྱུར་ལྡོག་གཏོང་བ་དང༌། བེད་སྤྱོད་དུ་རུང་
བའི་མངོན་མེད་ཐོན་ཁུངས་ཡོད་ཚད་བསྔོག་འདོན་བྱས་ཏེ་དཔལ་འབྱོར་
འཕེལ་རྒྱས་ཡག་པ་དང་།སྐྱེ་ཁམས་ལ་ཕན་ཞིང༌། ལས་ཆོད་ཆེ་བའི་ཐོན་ལས་
ཁག་ཅིག་འཕེལ་རྒྱས་བཏང་ཏེ་སྒྲིག་གཞི་ལུགས་མཐུན། སྤྱི་ཚོགས་ཞི་མཐུན་
གྱི་རིག་གནས། དེ་བཞིན་སྐྱེ་ཁམས་བདེ་ཐང་དང་མཛེས་ལྗོངས་ཡིད་དུ་འོང་
བའི་ཁོར་ཡུག་འཛུགས་སྐྲུན་བྱེད་པ་ཞིག་ཡིན། སྐྱེ་ཁམས་དཔལ་འབྱོར་ནི་
དཔལ་འབྱོར་འཕེལ་རྒྱས་དང་ཁོར་ཡུག་སྲུང་སྐྱོང་། བསམ་པའི་དཔལ་ཡོན་
དང་དངོས་པོའི་དཔལ་ཡོན། རང་བྱུང་སྐྱེ་ཁམས་དང་མིའི་རིགས་ཀྱི་སྐྱེ་
ཁམས་བཅས་ཚད་མཐོའི་གཅིག་འགྱུར་དང་རྒྱུན་བསྲིངས་འཕེལ་རྒྱས་ཡོང་
བའི་དཔལ་འབྱོར་ཞིག་ཡིན།
སྐྱེ་ཁམས་སྲུང་སྐྱོང་བྱེད་པའི་ཐབས་ལམ་གཙོ་བོ་གང་དག་ཡོད་དམ།
ལན། སྐྱེ་ཁམས་སྲུང་སྐྱོང་བྱེད་པའི་ཐབས་ལམ་གཙོ་བོ་ནི་དགོས་མཁོ་
བཞིན་རང་བྱུང་སྲུང་སྐྱོང་ཁུལ་འཛུགས་སྐྲུན་དང་བདག་སྐྱོང་བྱ་རྒྱུ། སྐྱེ་
ཁམས་དམར་ཐིག་བཞིན་སྐྱེ་ཁམས་ཕན་ནུས་ཁུལ་འཛུགས་སྐྲུན་དང་བདག་
སྐྱོང་བྱ་རྒྱུ། ཤིང་འཛུགས་ནགས་གསོ་དང་རྩྭ་རྩི་ཤིང་རིགས་འདེབས་གསོ་
གང་མང་བྱ་རྒྱུ། རྩྭ་ཐང་དང་ནགས་ཚལ་ལ་སྲུང་སྐྱོང་བྱ་རྒྱུ། བྱེ་འགོག་བྱེ་
བཅོས་དང་ས་ཆུ་བཟུང་འཛིན་གྱི་ལས་གྲྭར་ཤུགས་སྣོན་རྒྱག་རྒྱུ་མ་ཟད། གོ་
ལའི་ས་ངོས་དྲོད་ཚད་མཐོ་རུ་འགྲོ་བ་དང་། དྲི་ངན་དབྱང་རླུང་བང་རིམ་ལ་
ཨི་ཁུང་དོན་པ་ལ་སོགས་པའི་སྐྱེ་ཁམས་བདེ་འཇགས་ལ་གནོད་སྐྱོན་ཆེ་བའི་
གནད་དོན་དེ་རིགས་ལ་སྔོན་འགོག་གང་ཐུབ་བྱ་རྒྱུ་སོགས་ཡིན།
གང་འདྲ་ཞིག་ལ་ཁོར་ཡུག་འཆར་འགོད་ཟེར།
ལན། ཁོར་ཡུག་འཆར་འགོད་ཅེས་པ་ནི་མིའི་རིགས་ཀྱིས་ཁོར་ཡུག་དང་
དཔལ་འབྱོར། སྤྱི་ཚོགས་བཅས་ཞི་མཐུན་ངང་འཕེལ་རྒྱས་ཡོང་ཆེད་མི་
རྣམས་ཀྱི་བྱེད་སྒོ་དང་ཁོར་ཡུག་ལ་བཟོས་པའི་དུས་དང་ས་ཆའི་ཐད་ཀྱི་ཡང་
དག་པའི་བཀོད་སྒྲིག་བྱེད་པ་ལ་ཟེར། དེའི་དམིགས་ཡུལ་ནི་མི་རྣམས་ཁོར་
ཡུག་སྲུང་སྐྱོང་བྱེད་པའི་བྱེད་སྒོ་ཁག་ལ་མཛུབ་སྟོན་བྱེད་པ་དང༌། འཆར་
གཞིའི་དམིགས་ཡུལ་དང་བྱ་ཐབས་བཞིན་སྦགས་བཙོག་ཕྱིར་འབུད་ཉུང་དུ་
གཏོང་ཚད་ཁག་བགོས་བྱེད་པ། སྦགས་བཙོག་ཕྱིར་འབུད་མཁན་གྱི་བྱ་སྤྱོད་
ལ་དམ་འཛིན་བྱེད་པ། སྐྱེ་ཁམས་ཁོར་ཡུག་ལེགས་བཅོས་གཏོང་བ། ཐོན་
ཁུངས་གཏོར་བཤིག་ལ་བཀག་འགོག་བྱེད་པ་བཅས་བྱས་ཏེ་ཁོར་ཡུག་སྲུང་
སྐྱོང་་༩ལས་འགུལ་དེ་རྒྱལ་དམངས་དཔལ་འབྱོར་དང་སྤྱི་ཚོགས་འཕེལ་རྒྱས་ཀྱི་
འཆར་གཞིའི་ནང་ཚུད་པ་བྱས་ནས་མ་གནས་འགྲོ་སོང་ཆུང་གང་ཐུབ་ཀྱིས་
ཁོར་ཡུག་གི་ཕན་འབྲས་ཡག་ཤོས་ཐོན་པ་བྱས་ཏེ་མཐར་ཁོར་ཡུག་དང་
དཔལ་འབྱོར། སྤྱི་ཚོགས་བཅས་ཕྱོགས་ཡོངས་ནས་རྒྱུན་བསྲིངས་འཕེལ་རྒྱས་
ཡོང་བ་བྱ་རྒྱུ་དེ་ཡིན།
གང་འདྲ་ཞིག་ལ་ཁོར་ཡུག་དོ་དམ་ཟེར།
ལན། ཁོར་ཡུག་དོ་དམ་ཞེས་པ་ནི་འཆར་གཞི་དང་། སྒྲིག་འཛུགས།
གཞོགས་འདེགས། ཚོད་འཛིན། ལྟ་རྟོག་སོགས་ཀྱི་ཐབས་ཤེས་བེད་སྤྱད་ནས་
གཏན་འཁེལ་བཟོས་པའི་ཁོར་ཡུག་སྲུང་སྐྱོང་གི་དམིགས་ཡུལ་ལེགས་སྒྲུབ་
ཡོང་ཆེད་དུ་སྤེལ་བའི་ཕྱོགས་བསྡུས་རང་བཞིན་གྱི་བྱེད་སྒོ་ཞིག་ལ་ཟེར།
《ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་ཀྱི་ཁོར་ཡུག་སྲུང་སྐྱོང་གི་བཅའ་
ཁྲིམས་》ལྟར་ན་རྒྱལ་སྲིད་སྤྱི་ཁྱབ་ཁང་ཁོར་ཡུག་སྲུང་སྐྱོང་སྲིད་འཛིན་ཚན་
པས་རྒྱལ་ཡོངས་ཀྱི་ཁོར་ཡུག་སྲུང་སྐྱོང་གི་ལས་དོན་ལ་གཅིག་འགྱུར་གྱི་ལྟ་
ཞིབ་དང་དོ་དམ་བྱེད་ཀྱི་ཡོད།
རང་རྒྱལ་གྱི་ཁོར་ཡུག་དོ་དམ་ལམ་ལུགས་གང་དག་ཡོད་དམ།
ལན། རང་རྒྱལ་གྱི་ཁོར་ཡུག་དོ་དམ་ལམ་ལུགས་གཙོ་བོ་ནི་སྦགས་
བཙོག་ཕྱིར་འབུད་ཆོག་མཆན་ལག་ཁྱེར་ལམ་ལུགས་དང་། སྦགས་བཙོག་
གཅིག་བསྡུས་གཙང་སེལ་ལམ་ལུགས། ཁོར་ཡུག་སྲུང་སྐྱོང་དམིགས་ཚད་
འགན་འཁྲིའི་ལམ་ལུགས། གྲོང་ཁྱེར་ཁོར་ཡུག་སྤྱིའི་སྒྲིག་བཅོས་ཚད་གཞི་
གཏན་འཁེལ་རྩིས་ལེན་ལམ་ལུགས། ཁོར་ཡུག་ཤུགས་རྐྱེན་དཔྱད་དཔོག་
ལམ་ལུགས། ཆབས་ཅིག་ཏུ་གསུམ་ལམ་ལུགས། སྦགས་བཙོག་ཕྱིར་འབུད་
རིན་བསྡུའི་ལམ་ལུགས་བཅས་སོ།
གང་འདྲ་ཞིག་ལ་ཁོར་ཡུག་སྲིད་ཇུས་ཟེར།
ལན། ཁོར་ཡུག་སྲིད་ཇུས་ཞེས་པ་ནི་རྒྱལ་ཁབ་ཞིག་གིས་ཁོར་ཡུག་ལ་
སྲུང་སྐྱོང་བྱེད་པའི་གཙོ་བོའི་སྲིད་ཀྱི་ཁ་ཕྱོགས་ཡིན་ཞིང་དེ་ནི་ཐད་ཀར་རྒྱལ་
ཁབ་དེའི་ཁོར་ཡུག་ཁྲིམས་ལུགས་གཏན་འབེབས་དང་ཁོར་ཡུག་དོ་དམ་བྱེད་
སྟངས་ལ་འབྲེལ་བ་ཡོད་ལ་མཐར་རྒྱལ་ཁབ་དེའི་ཁོར་ཡུག་གི་ཁྱོན་ཡོངས་ཀྱི་
གནས་སྟངས་དང་ཡང་འབྲེལ་བ་ཡོད་པ་ཞིག་ཡིན།
གང་འདྲ་ཞིག་ལ་ཁོར་ཡུག་ཁྲིམས་སྲོལ་ཟེར།
ལན། ཁོར་ཡུག་ཁྲིམས་སྲོལ་ཞེས་པ་ནི་རྒྱལ་ཁབ་ཀྱིས་གཏན་འཁེལ་
བཟོས་པའམ་ཁས་ལེན་ཞིང་། རྒྱལ་ཁབ་ཀྱིས་བཙན་ཤུགས་ཐོག་ལག་བསྟར་
བྱེད་པའི་ཁོར་ཡུག་དང་རང་བྱུང་ཐོན་ཁུངས་སྲུང་སྐྱོང་། སྦགས་བཙོག་དང་
གཞན་གྱི་སྤྱི་པའི་གནོད་སྐྱོན་འགོག་བཅོས་བྱེད་པའི་ཁྲིམས་ལུགས་གཏན་
འབེབས་ཀྱི་སྤྱི་མིང་ལ་ཟེར།
རང་རྒྱལ་གྱི་ཁོར་ཡུག་ཁྲིམས་ལུགས་ཁྲིམས་སྲོལ་ལ་ནང་དོན་གང་
དང་གང་ཚུད་ཡོད་དམ།
ལན། ཁོར་ཡུག་གི་ཁྲིམས་ལུགས་ཁྲིམས་སྲོལ་ཧ་ཅང་མང་ཞིང་སྤྱི་
ཚོགས་ཀྱི་ལས་རིགས་ཁག་གི་ཕྱོགས་གང་སར་ཁྱབ་ཡོད། དཔེར་ན་ཁོར་ཡུག་
སྲུང་སྐྱོང་གི་ཕྱོགས་བསྡུས་རིགས་དང་། ཆུ། མཁའ་རླུང་། བསུན་སྒྲ། སྲ་
གཟུགས་སྙིགས་རོ། རྫས་འགྱུར་དངོས་པོ། ནུས་ཆེའི་འཕྲོ་འོད། ཡོམ་འགོག་
གནོད་འགོག། འཛུགས་སྐྲུན་རྣམ་གྲངས། ཕྱོགས་བསྡུས་སྒྲིག་བཅོས། སྦགས་
བཙོག་དོ་དམ། ནུས་པའི་འབྱུང་ཁུངས་དང་། རང་བྱུང་སྲུང་སྐྱོང་། སྔོ་ལྗང་
མཛེས་བཟོ་དང་ཁོར་ཡུག་གཙང་སྦྲ། ས་ཆ། ཞིང་ལས། དཔྱད་ལེན་དང་
དཔྱད་བསྡུར། ཁོར་ཡུག་སྲུང་སྐྱོང་གི་སྲིད་དོན། ཁོར་ཡུག་སྲུང་སྐྱོང་གི་ཚན་
རྩལ་སོགས་ཀྱི་ཁྲིམས་ལུགས་ཁྲིམས་སྲོལ་དང་སྲིད་ཇུས་ཚང་མ་ཁོར་ཡུག་
སྲུང་སྐྱོང་དང་འབྲེལ་ནས་ཡོད། ཁོར་ཡུག་སྲུང་སྐྱོང་ཐད་ཀྱི་ཁྲིམས་ལུགས་
ཁྲིམས་སྲོལ་ཁྱབ་རྒྱ་ཆེ་ལ་ནང་དོན་ཤིན་ཏུ་མང་བས་འདིར་རྒྱས་འགྲེལ་མི་བྱ།
གང་འདྲ་ཞིག་ལ་ཁོར་ཡུག་ཚད་གཞི་ཟེར།
ཁོར་ཡུག་ཚད་གཞི་ཞེས་པ་ནི་མི་རྣམས་ཀྱི་གཟུགས་གཞི་བདེ་ཐང་ལན།
དང་། ཁོར་ཡུག་སྦགས་བཙོག་འགོག་བཅོས། སྐྱེ་ཁམས་འཁོར་སྐྱོད་ལེགས་པོ་
ཡོང་བ། ཐོན་ཁུངས་ལུགས་མཐུན་ངང་བེད་སྤྱོད་བྱེད་པ། དཔལ་འབྱོར་འཕེལ་
རྒྱས་ལ་སྐུལ་འདེད་གཏོང་ཐུབ་པ་བཅས་ཡོང་ཆེད་ཁོར་ཡུག་སྲུང་སྐྱོང་ཁྲིམས་
ལུགས་དང་འབྲེལ་ཡོད་སྲིད་ཇུས་གཞིར་བཟུང་ཁོར་ཡུག་འབྲེལ་ཡོད་ཀྱི་ལས་
དོན་ཁག་ལ་བཟོས་པའི་གཏན་འབེབས་ཁག་ལ་ཟེར། དེའི་ནང་ནས་ཁོར་ཡུག་
སྤུས་ཚད་ཚད་གཞི་དང་། སྦགས་བཙོག་ཕྱིར་འབུད་ཚད་གཞི་གཉིས་ནི་ཁོར་
ཡུག་སྲུང་སྐྱོང་ཐད་ཀྱི་གཙོ་བོའི་ཁོར་ཡུག་ད་གཞི་གཉིས་ཡིན།
རང་རྒྱལ་གྱི་ཁོར་ཡུག་ཚད་གཞི་ལ་དབྱེ་བ་གང་དག་ཡོད་དམ།
ལན། རང་རྒྱལ་གྱི་ཁོར་ཡུག་ཚད་གཞི་ལ་དབྱེ་བ་དྲུག་ཡོད་དེ་ཁོར་ཡུག་
སྤུས་ཚད་ཚད་གཞི་དང་སྦགས་བཙོག་ཚོད་འཛིན་ཚད་གཞི། ཁོར་ཡུག་རྨང་
གཞིའི་ཚད་གཞི། ཁོར་ཡུག་ཐབས་ཤེས་ཚད་གཞི། ཁོར་ཡུག་གི་ཚད་གཞིའི་
དངོས་པོའི་ཚད་གཞི། ཁོར་ཡུག་སྲུང་སྐྱོང་ཡོ་བྱད་ཀྱི་སྒྲིག་ཆས་ཚད་གཞི་
བཅས་དྲུག་ཡོད། ཁོར་ཡུག་ཚད་གཞི་ལ་རིམ་པའི་ཐོག་ནས་དབྱེ་ན་རྒྱལ་ཁབ་
རིམ་པ་དང་ས་གནས་རིམ་པ་ཞེས་གཉིས་ཡོད།
ཁོར་ཡུག་ཞིབ་དཔྱད་ཅེས་པ་དེ་གང་འདྲ་ཞིག་ལ་ཟེར།
ལན། ཁོར་ཡུག་ཞིབ་དཔྱད་ཅེས་པ་ནི་ཁོར་ཡུག་སྤུས་ཚད་ཀྱི་གྲུབ་ཆར་
ཤུགས་རྐྱེན་ཐེབས་པའི་ཚབ་མཚོན་སྡེ་ཚན་གྱི་གྲངས་ཚད་ལ་ཚད་ལེན་བྱས་
པ་བརྒྱུད་ཁོར་ཡུག་གི་སྤུས་ཚད་དམ་ཡང་ན་སྦགས་བཙོག་ཤོར་ཚད། དེ་
བཞིན་དེའི་འགྱུར་ལྡོག་འགྲོ་སྟངས་བཅས་གང་འདྲ་ཡིན་གཏན་འཁེལ་བྱེད་
པ་ལ་ཟེར།
ཁོར་ཡུག་ཞིབ་དཔྱད་ལ་དབྱེ་བ་གང་འདྲ་ཡོད་དམ།
ལན། ཁོར་ཡུག་ཞིབ་དཔྱད་ལ་ཁོར་ཡུག་གི་གྲུབ་ཆའི་ཐོག་ནས་དབྱེ་ན་
ཆུའི་ཞིབ་དཔྱད་དང་། མཁའ་རླུང་ཞིབ་དཔྱད། སའི་ཞིབ་དཔྱད། སྲ་གཟུགས་
སྙིགས་རོའི་ཞིབ་དཔྱད། སུན་སྒྲའི་ཞིབ་དཔྱད། སྐྱེ་དངོས་ཞིབ་དཔྱད། སྐྱེ་
ཁམས་ཞིབ་དཔྱད་སོགས་ཡོད། ཡང་ཁོར་ཡུག་ཞིབ་དཔྱད་བྱེད་པའི་ལས་
ཀའི་ངོ་བོའི་ཐོག་ནས་དབྱེ་ན་ལྟ་ཞིབ་རང་བཞིན་གྱི་ཞིབ་དཔྱད་དང་།
གས་བསལ་དམིགས་ཡུལ་གྱི་ཞིབ་དཔྱད། ཞིབ་འཇུག་རང་བཞིན་གྱི་ཞིབ་
དཔྱད་བཅས་དབྱེ་བ་ཆེ་བ་གསུམ་དུ་ཕྱེ།
གང་འདྲ་ཞིག་ལ་ཁོར་ཡུག་ཚན་རིག་ཟེར།
ལན། ཁོར་ཡུག་ཚན་རིག་ཞེས་པ་ནི་མིའི་རིགས་ཀྱི་སྤྱི་ཚོགས་འཕེལ་
རྒྱས་གཏོང་བའི་བྱེད་སྒོ་དང་ཁོར་ཡུག་འགྱུར་ལྡོག་འགྲོ་བའི་བར་གྱི་འབྲེལ་
བ་ལ་ཞིབ་འཇུག་བྱེད་པའི་རིག་ཚན་ཞིག་ཡིན་པ་དང་། དེ་ནི་མིའི་རིགས་ཀྱི་
སྤྱི་ཚོགས་དང་ཁོར་ཡུག་ཞི་མཐུན་ངང་འགྱུར་ལྡོག་འགྲོ་བ་དང་རྒྱུན་
བསྲིངས་འཕེལ་རྒྱས་ཡོང་བའི་ཐབས་ལམ་དང་ཐབས་ཇུས་ཀྱི་ཚན་རིག་དང་
ལྡན་པའི་རིག་ཚན་ཞིག་ཡིན།
གང་འདྲ་ཞིག་ལ་ཁོར་ཡུག་ལས་གྲྭ་ཟེར།
ལན། ཁོར་ཡུག་ལས་གྲྭ་ཞེས་པ་ནི་ཁོར་ཡུག་སྦགས་བཙོག་འགོག་བཅོས་
དང་། ཁོར་ཡུག་སྤུས་ཚད་གོང་མཐོར་གཏོང་བར་ཞིབ་འཇུག་དང་ལག་ལེན་
དངོས་སྤེལ་བའི་ཚན་རིག་ལག་རྩལ་ལ་ཟེར།
ཁོར་ཡུག་ལས་གྲྭ་ལ་དབྱེ་ན་གང་དང་གང་ཡོད་དམ།
ལན། ཁོར་ཡུག་ལས་གྲྭ་ལ་དབྱེ་ན་གཙོ་བོ་བཙོག་ཆུ་གཙང་སེལ་དང་
ཆུའི་སྦགས་བཙོག་འགོག་བཅོས་བྱ་ཐབས། མཁའ་རླུང་སྦགས་བཙོག་འགོག་
བཅོས་བྱ་ཐབས། སྲ་གཟུགས་སྙིགས་རོའི་སྦགས་བཙོག་འགོག་བཅོས་བྱ་
ཐབས་དང་སྙིགས་རོ་ཕན་ཡོད་ཐོན་ཁུངས་ལ་གཏོང་ཐབས། སའི་སྦགས་
བཙོག་འགོག་བཅོས་བྱ་ཐབས། བསུན་སྒྲའི་སྦགས་བཙོག་འགོག་བཅོས་བྱ་
ཐབས་སོགས་ཀྱི་དབྱེ་བ་མང་དུ་ཕྱེ།
ཁོར་ཡུག་གི་འདུ་ཤེས་ཞེས་པ་དེ་གང་ཡིན་ནམ།
ལན། ཁོར་ཡུག་གི་འདུ་ཤེས་ནི་མིའི་རིགས་ཀྱི་འདུ་ཤེས་ཁྲོད་ན་ཁོར་
ཡུག་དང་ཁོར་ཡུག་གི་གནད་དོན་འབྲེལ་ཡོད་ཀྱི་ཆ་ཤས་ཤིག་སྟེ། དེའི་ནང་
དུ་མི་རྣམས་ཀྱིས་རང་ངོས་དང་མིའི་རིགས་ཀྱི་འཚོ་གནས་ཁོར་ཡུག བྱ་སྤྱོད་
སྤེལ་བའི་ལྟ་བ་འཛིན་ཕྱོགས་དང་སྤྱི་ཚོགས་སྣང་ཚུལ་སོགས་ཚུད་ཡོད། དེ་
ནི་མི་དང་ཁོར་ཡུག་བར་གྱི་འབྲེལ་བ་དེ་མི་རྣམས་ཀྱིས་བསམ་བློ་དང་།
རིགས་པའི་གཞུང་ལུགས། བརྩེ་དུང་། འདོད་བློ། ཤེས་ཚོར་སོགས་སེམས་ཀྱི་
བརྒྱུད་རིམ་དང་འདུ་ཤེས་འཛིན་སྟངས་ནས་མངོན་པ་ཞིག་ལ་བརྗོད། ཁོར་
ཡུག་གི་འདུ་ཤེས་ཀྱི་ནང་དོན་དེ་དུས་དང་མི་འདྲ་བ་ལ་བརྟེན་ནས་མི་འདྲ་
བས། དེའི་ཁོངས་སུ་ཁོར་ཡུག་གི་གནད་དོན་གཙོ་བོ་ཡི་གནས་ཚུལ་ཤེས་
རྟོགས་དང་། ཁོར་ཡུག་ཤེས་བྱའི་ཆུ་ཚད། ཁོར་ཡུག་ཐད་ཀྱི་བཅའ་ཁྲིམས་འདུ་
ཤེས། ཁོར་ཡུག་གི་ཀུན་སྤྱོད་འདུ་ཤེས། ཁོར་ཡུག་བྱ་སྤྱོད་སྤེལ་ཕྱོགས། སྲིད་
གཞུང་གི་ཁོར་ཡུག་སྲུང་སྐྱོང་ལས་དོན་ལ་ལྟ་སྟངས་དང་གདེང་འཇོག་
དཔལ་འབྱོར་འཛུགས་སྐྲུན་དང་ཁོར་ཡུག་སྲུང་སྐྱོང་མཐུན་སྦྱོར་བྱེད་རྒྱུའི་
ཐད་ཀྱི་ཤེས་རྟོགས། མི་སྒེར་གྱི་ཁོར་ཡུག་ཁེ་དབང་དང་འོས་འགན་གྱི་གོ་
རྟོགས་སོགས་ཚུད་ཡོད།
ཁོར་ཡུག་སློབ་གསོ་ཞེས་པ་དེ་གང་ཡིན་ནམ།
ལན། ཁོར་ཡུག་སློབ་གསོ་ཞེས་པ་ནི་མིའི་རིགས་དང་ཁོར་ཡུག་བར་གྱི་
འབྲེལ་བ་དེ་གཙོ་བོར་བཟུང་ནས་ཁོར་ཡུག་ཐད་ཀྱི་གནད་དོན་ཐག་གཅོད་ 
དང་རྒྱུན་བསྲིང་འཕེལ་རྒྱས་ཡོང་བ་བྱ་རྒྱུ་དམིགས་ཡུལ་དུ་བཟུང་སྟེ། མི་
རྣམས་ཀྱི་ཁོར་ཡུག་འདུ་ཤེས་མཐོ་རུ་གཏོང་རྒྱུ་དང་ཕན་འབྲས་ལྡན་པའི་
བྱེད་སྒོ་ལ་ཞུགས་ཚད། ཁོར་ཡུག་སྲུང་སྐྱོང་གི་ཤེས་བྱ་དང་ལག་རྩལ་ཁྱབ་
གདལ་དུ་གཏོང་རྒྱུ། ཁོར་ཡུག་སྲུང་སྐྱོང་བྱེད་རྒྱུའི་ཐད་ཀྱི་ཤེས་ལྡན་པ་གསོ་
སྐྱོང་བྱ་རྒྱུ་སོགས་ལས་འགན་གཙོ་བོར་བྱས་ནས་སློབ་གསོ་བྱ་ཐབས་བེད་
སྤྱད་ཏེ་ལག་ལེན་དངོས་ཀྱི་བྱེད་སྒོ་སྤེལ་བའི་བརྒྱུད་རིམ་ཞིག་ལ་ཟེར།མདོར་
བསྡུས་ནས་བཤད་ན། ཁོར་ཡུག་སློབ་གསོ་ཞེས་པ་ནི་མིའི་རིགས་དང་ཁོར་
ཡུག་བར་གྱི་འབྲེལ་བ་གཙོ་བོར་བཟུང་ནས་སློབ་གསོའི་བྱེད་སྒོ་སྤེལ་བ་ཞིག་
ལ་བརྗོད། ཁོར་ཡུག་གི་གནད་དོན་ནི་མི་གྲངས་འཕར་ཚད་དང་། དེང་
རབས་ཀྱི་ཚན་རྩལ་དང་དེང་རབས་ཀྱི་ཐོན་སྐྱེད་འཕེལ་རྒྱས་མགྱོགས་མྱུར་
བྱུང་བ་ལས་ཐོན་པའི་གནད་དོན་ཞིག་ཡིན་པས། དེར་བརྟེན། མིའི་རིགས་ཀྱི་
འཚོ་གནས་ཀྱི་ཁོར་ཡུག་ཇེ་སྡུག་ཏུ་འགྲོ་བའི་འཇིགས་སྐུལ་གྱིས་རྐྱེན་པས་
ཁོར་ཡུག་ཐད་ཀྱི་སློབ་གསོར་འཕེལ་རྒྱས་གཏོར་རྒྱུར་མི་ཚང་མས་དོ་ཁུར་ཧ་
ཅང་ཆེན་པོ་གནང་བཞིན་ཡོད།
གང་འདྲ་ཞིག་ལ་ཁོར་ཡུག་ཤུགས་རྐྱེན་ལ་དཔྱད་དཔོག་བྱེད་པའི་
ལམ་ལུགས་ཟེར།
ལན། ཁོར་ཡུག་ཤུགས་རྐྱེན་ལ་དཔྱད་དཔོག་བྱེད་པའི་ལམ་
ལུགས་ནི་ཁོར་ཡུག་གི་སྤུས་ཚད་དེར་སྔོན་ཚུད་ནས་ཚིག་ཐག་གཅོད་པའི་
དཔྱད་དཔོག་བྱེད་པའི་ལམ་ལུགས་ཤིག་ལ་ཟེར། དེ་ནི་ཁོར་ཡུག་ལ་ཤུགས་
རྐྱེན་ཐེབས་ཉེན་ཆེ་བའི་ལས་གྲྭ་འཛུགས་སྐྲུན་དང་འཆར་འགོད་ཡང་ན་
འཛུགས་སྐྲུན་གསར་སྤེལ་བྱེད་པའི་བྱེད་སྒོར་ཞིབ་སྤྱོད་དང་སྔོན་དཔོག་
དཔྱད་བསྡུར་བྱས་ཏེ་ཁོར་ཡུག་གི་གནོད་འཚེ་འགོག་ཆེད་གཏན་འབེབས་
བྱས་པའི་ཆེས་བཟང་བའི་ཇུས་འགོད་ཞིག་ཡིན། དེས་ཁོར་ཡུག་སྦགས་
བཙོག་མ་བྱུང་སྔོན་དུ་ཁོར་ཡུག་སྦགས་བཙོག་ལ་འགོག་སེལ་བྱེད་ཐུབ་པའི་
ཐབས་ལམ་ཞིག་ཡིན།
ཁོར་ཡུག་གི་དཔྱ་ཁྲལ་བསྡུ་བ་ཞེས་པ་དེ་གང་ཡིན་ནམ།
ལན། མིག་སྔར་འཕེལ་རྒྱས་ཕྱིན་ཟིན་པའི་རྒྱལ་ཁབ་ཁག་ཅིག་ཏུ་
ཁོར་ཡུག་གི་དཔྱ་ཁྲལ་ཏེ། དབྱང་གཉིས་ཐཱན་འགྱུར་གྱི་དཔྱ་ཁྲལ་དང་།
བསུན་སྒྲའི་དཔྱ་ཁྲལ། གད་སྙིགས་ཀྱི་དཔྱ་ཁྲལ། ཆུའི་སྦགས་བཙོག་གི་དཔྱ་
ཁྲལ་སོགས་བསྡུ་གི་ཡོད། ཁེ་ལས་ཁག་གིས་ཀྱང་ཁྲལ་རིགས་དེ་དག་ལས་
གཡོལ་ཆེད་བྱ་ཐབས་ནུས་ལྡན་སྤྱད་དེ་བཙོག་འབུད་ཉུང་གཏོང་ཡོང་བ་
བྱེད་ཀྱི་ཡོད། ཁོར་ཡུག་གི་དཔྱ་ཁྲལ་རྣམ་པ་འདྲ་མིན་གསུམ་ཐད་ནས་བསྡུ་
གི་ཡོད་པ་སྟེ། གཅིག་ནི་ཁེ་ཕན་ཐོབ་མཁན་གྱིས་དཔྱ་ཁྲལ་འཇལ་དགོས་པ།
སུས་ཐོན་སྐྱེད་བྱས་ནས་སྦགས་བཙོག་གློད་པར་དེས་དཔྱ་ཁྲལ་འཐོལ་པ་
འཇལ་དགོས། གཉིས་ནི་སྦགས་བཙོག་བཟོ་མཁན་གྱིས་དཔྱ་ཁྲལ་འཇལ་
དགོས་པ། སྦགས་བཙོག་རིགས་གང་ཞིག་དང་གྲངས་ཚད་མང་ཉུང་ལྟར་
དཔྱ་ཁྲལ་འཇལ་དགོས་པ། གསུམ་ནི་བེད་སྤྱོད་བྱེད་མཁན་ཚོས་དཔྱ་ཁྲལ་
འཇལ་དགོས་པ། བཙོག་འབུད་མང་དག་བྱས་ནས་ཐོན་སྐྱེད་བྱས་པ་ལས་
ཐོན་པའི་ཐོན་རྫས་བེད་སྤྱོད་བྱེད་མཁན་ཚོས་དེ་མཚུངས་ཀྱི་དཔྱ་ཁྲལ་མང་
བ་འཇལ་དགོས།
ཐཱན་ཉུང་གི་འཚོ་བ་ཞེས་པ་དེ་གང་ཡིན་ནམ།
ལན། ཐཱན་ཉུང་གི་འཚོ་བ་ཞེས་པ་ནི་རྒྱུན་གཏན་འཚོ་སྡོད་བྱ་རིམ་ནང་
ནུས་ཚད་གྲོན་ཆུང་བསྲི་ཚགས་བྱ་གང་ཐུབ་ཀྱིས་ཉུང་དུ་བཏང་ནས་དབྱང་
གཉིས་ཐཱན་འགྱུར་ཉུང་ཙམ་ཐོན་པ་བྱ་རྒྱུ་དེ་རེད། ཐཱན་ཉུང་གི་འཚོ་བ་ནི་
ཆེས་བདེ་ཐང་དང་ཆེས་རང་བྱུང༌། ཆེས་བདེ་འཇགས་ཀྱི་རྣམ་པ་ཞིག་ཡིན་
ལ་དེ་ནི་མ་གནས་དམའ་བ་དང་རིན་དོད་དམའ་བའི་འཚོ་བ་སྐྱེལ་སྟངས་
ཤིག་ཡིན། ཐཱན་ཉུང་འཚོ་བ་དར་སྤེལ་བཏང་ཚེ་མི་རྣམས་ཀྱི་འཚོ་བའི་སྤུས་
ཚད་དམའ་རུ་འགྲོ་རྒྱུ་ཕར་བཞག དེ་ལས་ལྡོག་སྟེ་འཚོ་བའི་སྤུས་ཚད་འགན་
སྲུང་ཐུབ་པའི་རྨང་གཞིའི་ཐོག་ནུས་རྒྱུ་བསྲི་ཚགས་དང་བཙོག་འབུད་ཉུང་དུ་
གཏོང་ཐུབ།
གང་འདྲ་ཞིག་ལ་ཆབས་ཅིག་ཏུ་གསུམ་ལམ་ལུགས་ཟེར།
ལན། དེ་ནི་གསར་འཛུགས་དང་རྒྱ་སྐྱེད་ཀྱི་རྣམ་གྲངས་དང་།
ལག་རྩལ་བསྒྱུར་བཅོས་ཀྱི་རྣམ་གྲངས་ཀྱི་སྦགས་བཙོག་འགོག་བཅོས་བྱེད་
པའི་སྒྲིག་ཆས་རྣམས་ངེས་པར་དུ་ལས་གྲྭ་འཛུགས་སྐྲུན་བྱེད་པ་དང་དུས་
མཉམ་དུ་ཇུས་འགོད་དང་། དུས་མཉམ་དུ་ལས་འགོ་འཛུགས་རྒྱུ། དུས་
མཉམ་དུ་ཐོན་སྐྱེད་བྱེད་འགོ་འཛུགས་པའི་ལམ་ལུགས་ཤིག་ཡིན།དེ་ནི་རང་
རྒྱལ་ཁོར་ཡུག་དོ་དམ་གྱི་རྩ་བའི་ལམ་ལུགས་ཤིག་ཀྱང་ཡིན།
འཁོར་སྐྱོད་དཔལ་འབྱོར་ཞེས་པ་དེ་གང་ཡིན་ནམ།
ལན། འཁོར་སྐྱོད་དཔལ་འབྱོར་ཞེས་པ་ནི་རང་བྱུང་སྐྱེ་ཁམས་མ་ལག་
དངོས་པོའི་འཁོར་སྐྱོད་དང་ནུས་ཚད་འགུལ་སྐྱོད་ཆོས་ཉིད་ལ་གཞིགས་ནས་
དཔལ་འབྱོར་མ་ལག་ཞི་མཉམ་དུ་རང་བྱུང་སྐྱེ་ཁམས་མ་ལག་གི་དངོས་པོའི་
འཁོར་སྐྱོད་བརྒྱུད་རིམ་ནང་བཙུགས་པའི་རྣམ་པ་གསར་པའི་དཔལ་འབྱོར་
ལ་བརྗོད་ཀྱི་ཡོད། འཁོར་སྐྱོད་དཔལ་འབྱོར་ཞེས་པ་ངོ་བོའི་རང་བཞིན་ནས་
བརྗོད་ན་སྐྱེ་ཁམས་དཔལ་འབྱོར་ཞེས་པ་དེ་ཡིན་ཞིང་སྐྱེ་ཁམས་རིག་པའི་
ཆོས་ཉིད་ཀྱི་ཐོག་ནས་མིའི་རིགས་ཀྱི་དཔལ་འབྱོར་འཁོར་བསྐྱོད་ལ་མཛུབ་
སྟོན་བྱེད་དགོས་ཀྱི་ཡོད། འཁོར་སྐྱོད་དཔལ་འབྱོར་ནི་རྒྱུན་མཐུད་འཕེལ་
རྒྱས་ཀྱི་བསམ་བློའི་མཛུབ་ཁྲིད་འོག་ཐོན་སྐྱེད་གཙང་མ་བྱེད་ཐབས་ཀྱི་ཐོག་
ནས་ནུས་འབྱུང་དང་ཕན་མེད་ཟོག་རོ་ཕྱོགས་བསྡུས་བེད་སྤྱོད་བྱེད་པའི་
ཐོན་སྐྱེད་འགུལ་སྐྱོད་ཀྱི་བརྒྱུད་རིམ་ཞིག་རེད། དེས་དཔལ་འབྱོར་འགུལ་
སྐྱོད་༼ཐོན་ཁུངས་—ཐོན་རྫས་—སླར་སྐྱེ་ཐོན་ཁུངས་༽ ཀྱི་འཁོར་སྐྱོད་རང་
བཞིན་གྱི་དཔལ་འབྱོར་གྲུབ་ཆ་ཞིག་ཆགས་པ་བྱ་རྒྱུ་ཡིན་ལ་དེའི་ཁྱད་ཆོས་ནི་
སྔོག་སྤེལ་ཆུང་ཙག་ནས་ཁེ་སྤོགས་མཐོ་པོ་དང་འབུད་བསྐྱུར་དམའ་པོ་ཡོང་
བ་བྱ་རྒྱུ་དེ་རེད།
རྒྱུན་བསྲིངས་འཕེལ་རྒྱས་ཞེས་པ་དེ་གང་འདྲ་ཞིག་ལ་ཟེར།
ལན། རྒྱུན་བསྲིངས་འཕེལ་རྒྱས་ཞེས་པ་ནི་མིག་སྔའི་འཕེལ་རྒྱས་ཀྱི་
དགོས་མཁོར་བསམ་དགོས་ལ་ཕྱིས་འབྱུང་འཕེལ་རྒྱས་ཀྱི་དགོས་མཁོར་ཡང་
བསམ་ཐུབ་པ་བྱེད་དགོས་ཤིང་། མི་རབས་འདིའི་ཁེ་ཕན་གྱི་དོན་དུ་མི་
རབས་རྗེས་མའི་ཁེ་ཕན་བློས་གཏོང་བྱེད་མི་ཉན་པའི་འཕེལ་རྒྱས་ཀྱི་ལྟ་བ་
ཞིག་ལ་ཟེར། རྒྱུན་བསྲིངས་འཕེལ་རྒྱས་ཞེས་པ་ནི་སྐྱེ་ཁམས་དང་། དཔལ་
འབྱོར། སྤྱི་ཚོགས་བཅས་ཕྱོགས་གསུམ་འཆམ་མཐུན་གྱི་སྒོ་ནས་མཉམ་གཅིག་
ཏུ་འཕེལ་རྒྱས་ཡོང་བར་ཟེར་བ་ཡིན།
གང་འདྲ་ཞིག་ལ་སྐྱེ་ཁམས་རྒྱུན་བསྲིངས་འཕེལ་རྒྱས་ཟེར།
ལན། སྐྱེ་ཁམས་འཕེལ་རྒྱས་རྒྱུན་བསྲིངས་ཡོང་བ་ནི་རང་བྱུང་སྲུང་སྐྱོང་
བྱ་རྒྱུ་རྨང་གཞིར་བཞག་ནས། ཐོན་ཁུངས་དང་ཁོར་ཡུག་གཉིས་ཀྱི་ཐེག་ཚད་
དང་འཚམ་པ་བྱེད་དགོས། འཕེལ་རྒྱས་གཏོང་སྐབས་ངེས་པར་དུ་ཁོར་ཡུག་
སྲུང་སྐྱོང་བྱེད་དགོས་པ་སྟེ། ཁོར་ཡུག་ལ་སྦགས་བཙོག་ཐེབས་ཚད་ཚོད་ཟིན་
བྱ་རྒྱུ་དང་ཁོར་ཡུག་གི་སྤུས་ཚད་ལེགས་སུ་གཏོང་རྒྱུ། སྐྱེ་དངོས་ཀྱི་སྣ་མང་
རང་བཞིན་དང་ས་གཞིའི་སྐྱེ་ཁམས་ཀྱི་གོང་བུའི་རང་བཞིན་སྲུང་སྐྱོང་བྱ་རྒྱུ།
དེ་བཞིན་བསྐྱར་སྐྱེས་ཐོན་ཁུངས་བེད་སྤྱོད་བྱེད་སྐབས་རྒྱུན་བསྲིང་ཡོང་
ཐབས་ཀྱི་འགན་ལེན་བྱས་ནས་འགྲོ་བ་མིའི་རིགས་ཀྱི་འཕེལ་རྒྱས་དེ་ཉིད་
སའི་གོ་ལའི་ཐེག་ཚད་ལས་མི་བརྒལ་བ་རྒྱུན་སྐྱོང་བྱ་རྒྱུ་ཡིན།
གང་འདྲ་ཞིག་ལ་དཔལ་འབྱོར་རྒྱུན་བསྲིངས་འཕེལ་རྒྱས་ཟེར།
ལན། དཔལ་འབྱོར་འཕེལ་རྒྱས་རྒྱུན་བསྲིང་ཡོང་བ་ནི་དཔལ་འབྱོར་
འཕར་སྣོན་ཡོང་བར་སྐུལ་མ་བཏང་སྟེ་རྒྱལ་ཁབ་ཀྱི་སྟོབས་ཤུགས་དང་སྤྱི་
ཚོགས་ཀྱི་རྒྱུ་ནོར་མཚོན་པ་བྱ་རྒྱུ་ཡིན། གྲངས་འབོར་འཕར་སྣོན་ལ་མཐོང་
ཆེན་བྱེད་དགོས་པ་མ་ཟད། སྤུས་ཚད་ལེགས་སུ་གཏོང་རྒྱུ་དང་། ཕན་འབྲས་
ཆེ་རུ་གཏོང་རྒྱུ། ནུས་པའི་འབྱུང་ཁུངས་གྲོན་ཆུང་བྱ་རྒྱུ། སྙིགས་རོ་ཉུང་དུ་
གཏོང་རྒྱུ། སྲོལ་རྒྱུན་གྱི་ཐོན་སྐྱེད་དང་འཛད་སྤྱོད་བྱེད་སྟངས་ལ་འགྱུར་ལྡོག་
བཏང་ནས་ཐོན་སྐྱེད་གཙང་མ་བྱེད་པ་དང་འཛད་སྤྱོད་ཤེས་དཔལ་ལྡན་པ་
བྱ་རྒྱུ་བཅས་ལ་དེ་བས་དང་དོད་བྱེད་དགོས།
གང་འདྲ་ཞིག་ལ་སྤྱི་ཚོགས་རྒྱུན་བསྲིངས་འཕེལ་རྒྱས་ཟེར།
ལན། སྤྱི་ཚོགས་འཕེལ་རྒྱས་རྒྱུན་བསྲིང་ཡོང་བ་ནི་མི་དམངས་ཀྱི་འཚོ་
བའི་སྤུས་ཀ་ལེགས་བཅོས་གོང་མཐོར་གཏོང་རྒྱུའི་དམིགས་ཡུལ་བཅངས་
ནས་སྤྱི་ཚོགས་ཡར་ཐོན་འགྲོ་བ་དང་འཚམ་པ་བྱ་རྒྱུ་ཡིན། འཕེལ་རྒྱས་རྒྱུན་
བསྲིང་ཡོང་བའི་ནང་དོན་ནི་མིའི་རིགས་ཀྱི་འཚོ་བའི་སྤུས་ཀ་ལེགས་སུ་
གཏོང་རྒྱུ་དང༌། མིའི་རིགས་ཀྱི་བདེ་ཐང་གི་ཆུ་ཚད་མཐོ་རུ་གཏོང་རྒྱུ། མི་
དམངས་ཀྱི་འདྲ་མཉམ་དང་། རང་དབང་། སློབ་གསོ། མིའི་ཐོབ་ཐང་བཅས་
ལ་ཚབས་ཆེའི་གནོད་འཚེ་མི་ཡོང་བར་འགན་ལེན་ཐུབ་པའི་སྤྱི་ཚོགས་ཁོར་
ཡུག་ཞིག་གསར་བསྐྲུན་བྱ་རྒྱུ་དེ་ཡིན།
རྒྱུན་བསྲིངས་འཕེལ་རྒྱས་ལས་སྐྱེ་ཁམས་ཁོར་ཡུག་རྒྱུན་བསྲིངས་
དང་། དཔལ་འབྱོར་རྒྱུན་བསྲིངས། སྤྱི་ཚོགས་རྒྱུན་བསྲིངས་གསུམ་དབར་
གྱི་འབྲེལ་བ་ཇི་ལྟར་ཡིན་ནམ།
ལན། རྒྱུན་བསྲིངས་འཕེལ་རྒྱས་ནང་སྐྱེ་ཁམས་རྒྱུན་བསྲིང་འཕེལ་རྒྱས་
གཏོང་རྒྱུ་ནི་རྨང་གཞི་ཡིན་པ་དང༌། དཔལ་འབྱོར་རྒྱུན་བསྲིང་འཕེལ་རྒྱས་
གཏོང་རྒྱུ་ནི་ཆ་རྐྱེན་ཡིན་པ། སྤྱི་ཚོགས་རྒྱུན་བསྲིང་འཕེལ་རྒྱས་གཏོང་རྒྱུ་ནི་
དམིགས་ཡུལ་ཡིན་པ་བཅས་ཕྱོགས་གསུམ་དེ་ཁ་བྲལ་ཐབས་མེད་པ་ཡིན་
ཞིང༌། མིའི་རིགས་ཐུན་མོང་གིས་སྐྱེ་ཁམས་—དཔལ་འབྱོར་—སྤྱི་ཚོགས་
བཅས་འདུས་འདྲེས་མ་ལག་དེ་ཉིད་རྒྱུན་བསྲིངས་དང་། སྲ་བརྟན། སྐྱོན་བྲལ་
བཅས་ཀྱི་སྒོ་ནས་འཕེལ་རྒྱས་ཡོང་བ་བྱ་རྒྱུ་ནི་མཐའ་མའི་དམིགས་ཡུལ་ཡིན།
སྐྱེ་ཁམས་ཤེས་དཔལ་ཞེས་པ་དེ་གང་འདྲ་ཞིག་ལ་ཟེར།
ལན། སྐྱེ་ཁམས་ཤེས་དཔལ་ཞེས་པ་ནི་མིའི་རིགས་ཀྱི་ཤེས་དཔལ་འཕེལ་
རྒྱས་ཀྱི་དུས་རིམ་གསར་པ་ཞིག་སྟེ། བཟོ་ལས་ཤེས་དཔལ་རྗེས་ཀྱི་ཤེས་དཔལ་
གྱི་རྣམ་པ་ཞིག་ཡིན། སྐྱེ་ཁམས་ཤེས་དཔལ་ནི་མིའི་རིགས་ཀྱིས་མི་དང་། རང་
བྱུང༌། སྤྱི་ཚོགས་ཞི་མཐུན་འཕེལ་རྒྱས་ཀྱི་ཆོས་ཉིད་བཅས་ལ་བརྩི་སྲུང་བྱས་
ནས་དངོས་པོ་དང་བསམ་བློ་ལ་གྲུབ་འབྲས་ཐོབ་པའི་སྤྱི་བསྡོམས་ལ་ཟེར།
སྐྱེ་ཁམས་ཤེས་དཔལ་ནི་མི་དང་མིའི་བར་། མི་དང་རང་བྱུང་། མི་དང་སྤྱི་
ཚོགས་འཆམ་མཐུན་མཉམ་གནས་ཡོང་བ་བྱེད་རྒྱུ་དང༌། འཁོར་རྒྱུན་བཟང་
བ། ཕྱོགས་ཡོངས་ནས་འཕེལ་རྒྱས་འགྲོ་བ་དང་རྒྱུན་མཐུད་ངང་དར་རྒྱས་
བཅས་ཡོང་བ་བྱ་རྒྱུ་གཞི་རྩའི་དམིགས་ཡུལ་དུ་འཛིན་པའི་སྤྱི་ཚོགས་ཀྱི་རྣམ་
པ་ཞིག་ཡིན།

ས་བཅད་བཞི་པ། ནུས་པའི་འབྱུང་ཁུངས་སྐོར།

ནུས་པའི་འབྱུང་ཁུངས་ཞེས་པ་དེ་གང་ཡིན་ནམ།
ལན། ནུས་པའི་འབྱུང་ཁུངས་ནི་ནུས་ཚད་ཀྱི་འབྱུང་ཁུངས་ལ་བརྗོད་
ཅིང་དེ་ནི་ཆ་རྐྱེན་ངེས་ཅན་འོག་མིའི་རིགས་ལ་མཁོ་བའི་འབུད་རྫས་སམ་
སྒུལ་ཤུགས་འབྱུང་ཁུངས་ཀྱི་དངོས་པོར་བརྗེ་འགྱུར་བྱེད་ཀྱི་ཡོད།ནུས་པའི་
འབྱུང་ཁུངས་ནང་རྡོ་སོལ་དང་རྡོ་སྣུམ། རང་བྱུང་རླངས། ཆུའི་ནུས་པ་སོགས་
རྒྱུན་སྲོལ་གྱི་ནུས་འབྱུང་ཚུད་ཡོད་ལ་ད་དུང་ཉི་ནུས་དང་རླུང་ནུས། སྐྱེ་
དངོས་ནུས་རྒྱུ། ས་འོག་ཚ་ནུས། རྒྱ་མཚོའི་ནུས་པ་དང་རྡུལ་ཕྲན་ནུས་པ་
སོགས་ནུས་ཁུངས་གསར་པའང་ཚུད་ཡོད། ནུས་པའི་འབྱུང་ཁུངས་ཁག་
ཅིག་གི་གསོག་ཚད་ཧ་ཅང་ཚད་ཡོད་ཡིན་པས་ཅུང་ཟད་བེད་སྤྱོད་བཏང་
ཡང་ཉུང་དུ་ཕྱིན་ཏེ་མཐར་སླར་སྐྱེས་རྩ་བ་ནས་བྱེད་ཐུབ་མེད། དཔེར་ན་རྡོ་
སོལ་དང་རྡོ་སྣུམ་ལྟ་བུ། ནུས་པའི་འབྱུང་ཁུངས་ཁག་ཅིག་སླར་སྐྱེས་བྱེད་ཐུབ་
དཔེར་ན་ཆུ་ནུས་དང་རླུང་ནུས། ཉི་འོད་ནུས་པ། སྐྱེ་དངོས་ནུས་པ་སོགས་
རེད། མིའི་རིགས་ཀྱི་སྤྱི་ཚོགས་ཐོན་སྐྱེད་དང་ཚན་རིག་ལག་རྩལ་འཕེལ་རྒྱས་
ཕྱིན་པ་དང་བསྟུན་ཏེ་ནུས་པའི་འབྱུང་ཁུངས་ཀྱི་ཁྱབ་ཁོངས་རྒྱ་ཆེར་འགྲོ་
བཞིན་ཡོད།
སྐྱེ་དངོས་ཀྱི་ནུས་རྒྱུ་ཞེས་པ་དེ་གང་ཡིན་ནམ།
ལན། སྐྱེ་དངོས་ནུས་རྒྱུ་ཞེས་པའི་དོན་ནི་རང་བྱུང་ཁམས་ཀྱི་རྩི་
ཤིང་དང་བཙོག་གཅིན། ཤང་གྲོང་ལས་ཐོན་པའི་སྐྱེ་ལྡན་ཟོག་རོ་རྣམས་ནུས་
པའི་འབྱུང་ཁུངས་སུ་བརྗེ་འགྱུར་བྱས་པ་དེར་བརྗོད། དཔེར་ན་ཤིང་རྒྱུ་
དང་ཤིང་གི་ལོ་མ། ཟས་རིགས་ཀྱི་ལྷག་རོ། སྲོག་ཆགས་ཀྱི་བཙོག་གཅིན་སྐྱེ་
དངོས་ནུས་རྒྱུར་བརྗེ་འགྱུར་ཐུབ་ཀྱི་ཡོད། རང་རྒྱལ་དུ་སྐྱེ་དངོས་ནུས་རྒྱུ་
ནི་རྡོ་སོལ་རྡོ་སྣུམ་དང་རང་བྱུང་གཤེར་རླངས་ཕུད་པའི་ནུས་རྒྱུ་ཨང་བཞི་པ་
དེ་ཡིན་ལ་དེ་ནི་རང་རྒྱལ་གྱི་གྲོང་གསེབ་ཕལ་ཆེ་བའི་གལ་ཆེའི་འཚོ་བའི་
ནུས་རྒྱུའང་ཡིན། མིག་སྔར་དེང་རབས་ཅན་གྱི་ལག་རྩལ་བཀོད་ཇུས་ལ་
བརྟེན་ནས་སྐྱེ་དངོས་ནུས་རྒྱུ་སྤྱད་དེ་འཕེལ་རྒྱས་ལེགས་སྒྲུབ་བྱུང་བའི་
དངོས་དཔེ་གཙོ་བོ་ཞིག་ནི་རྫབ་རླངས་ལག་རྩལ་དེ་ཡིན་ཞིང་དེང་དུས་
འཛམ་གླིང་ཁྱོན་དུ་ཧ་ལམ་གྲོང་གསེབ་ཀྱི་ཞིང་དུད་ཁྲི་530ཙམ་གྱིས་རྫབ་
རླངས་བེད་སྤྱོད་གཏོང་ཞིང་དེའི་ཁྲོད་ནས་ཀྲུང་གོས་བརྒྱ་ཆ་92ཙམ་ཟིན་ཡོད།
ཉི་མའི་ནུས་པ་ཞེས་པ་དེ་གང་ཡིན་ནམ།
ལན། ཉི་མའི་ནུས་པ་ནི་ཉི་མའི་ནང་ཁོག་ཏུ་རྒྱུན་ཆད་མེད་པར་ཉིང་
རྡུལ་འདུས་འགྱུར་བྱས་པ་ལས་ཐོན་པའི་ནུས་ཚད་དེར་བརྗོད་ཀྱི་ཡོད། ས་
གཞི་རིལ་མོས་ཉིན་ལྟར་ཉི་འོད་ནུས་པ་བསྡུ་ལེན་བྱེད་ཚད་དེ་ཧ་ལམ་
དབྱིབས་ཆེའི་གློག་ཁང་དུང་ཕྱུར་1.73ཙམ་གྱིས་བཏང་བའི་གློག་དང་
མཚུངས་ཀྱི་ཡོད། ཉི་མའི་ནུས་པ་ནི་ཐེངས་གཅིག་སྤྱོད་རང་བཞིན་གྱི་ནུས་
འབྱུང་ཁོངས་སུ་གཏོགས་ལ་སླར་སྐྱེས་རང་བཞིན་གྱི་ནུས་འབྱུང་ཞིག་དང༌།
དྭངས་གཙང་རང་བཞིན་གྱི་ནུས་འབྱུང་ཞིག་ཀྱང་རེད། འོན་ཀྱང་ཉི་མའི་
ནུས་པར་མི་ལྡེང་བའི་ཆ་ཡང་ལྡན་ཡོད་པ་དེ་ནི་ཉི་འོད་འཕྲོ་མི་ཐུབ་པའི་ས་
ཁུལ་དུ་ཉི་མའི་ནུས་པ་སྤྱོད་ཐབས་བྲལ་བ་དེ་རེད། གཞན་ཡང་མིག་སྔར་ཉི་
འོད་ནུས་པའི་གློག་ཁང་བསྐྲུན་པའི་མ་གནས་ཤིན་ཏུ་མཐོ་བས་རྡོ་སོལ་
འབུད་རྫས་སྤྱད་ནས་གློག་གཏོང་བ་དང་བསྡུར་ན་ཉི་མའི་ནུས་པའི་གློག་
ཁང་བསྐྲུན་པར་ནོར་སྲིད་ཀྱི་གཏོང་སྒོ་ཤུགས་ཆེ་གཏོང་དགོས་ཀྱི་ཡོད།
གང་འདྲ་ཞིག་ལ་ས་འོག་ཚ་ནུས་ཞེས་བརྗོད།
ལན། ས་འོག་ཚ་ནུས་ནི་ས་གཞི་རིལ་མོའི་གཏིང་ངོས་ནས་ཐོན་པའི་
སླར་སྐྱེས་ཐུབ་པའི་ནུས་ཁུངས་ཤིག་རེད། མིའི་རིགས་ཀྱིས་གནའ་སྔ་མོ་
ནས་ས་འོག་ཚ་ནུས་བེད་སྤྱོད་བྱེད་བཞིན་ཡོད། དུས་རབས་ཉི་ཤུ་པ་ནས་
འགོ་ཚུགས་ཏེ་ས་འོག་ཚ་ནུས་གཞི་ཁྱོན་ཆེན་པོས་བེད་སྤྱོད་བཏང་ནས་གློག་
གཏོང་བ་དང་དྲོད་ལེན་པ། བཟོ་ལས་དང་ཞིང་ལས་ཐོག་བེད་སྤྱོད་བྱེད་ཀྱི་
ཡོད། ས་འོག་ཚ་ནུས་ལ་དམིགས་བསལ་གྱི་ཁྱད་ཆོས་ལྡན་ཡོད་པ་སྟེ། ཐོན་
ཁུངས་ཀྱི་རྩོལ་ནུས་ཐད་ཉིན་མཚན་དང་དུས་ཚིགས་ཀྱི་འགྱུར་ལྡོག་ལ་
བསྟུན་མི་དགོས་པར་ཐད་ཀར་བེད་སྤྱོད་གཏོང་ཆོག་པ་དང་། དེ་ནི་གོང་ཁེ་
ཞིང་དྭངས་གཙང་ཅན་གྱི་ནུས་པའི་འབྱུང་ཁུངས་ཤིག་ཡིན།
རྫབ་རླངས་གང་འདྲ་བྱས་ཏེ་ཡོང་བ་ཡིན་ནམ།
ལན། རྫབ་རླངས་ནི་འབར་བྱེད་ཀྱི་རླངས་གཟུགས་ཤིག་ཡིན་ཞིང་བེད་
སྤྱོད་ཟད་མཐའ་མེད་པའི་སྐྱེ་དངོས་ནུས་ཁུངས་ཤིག་རེད། ང་ཚོས་རྒྱུན་དུ་
མཐོང་བའི་རྫབ་དོང་དང་། ཆུ་སྙིགས། སྐྱག་དོང་བཅས་ཀྱི་ཕྱི་ངོས་སུ་རླངས་
པ་འཕྱུར་ཞིང་དྲོད་ཚད་ཇི་ཙམ་མཐོ་ན་རླངས་དེ་ཙམ་གྱི་མང་བ་ཕྱུར་གྱི་
ཡོད། རླངས་པ་དེ་དག་ཁྲོད་ཀྱི་རླངས་གཟུགས་ནི་རྫབ་རླངས་རེད།
རླངས་གཟུགས་དེ་རིགས་ཐོག་མར་རྫབ་ཀྱི་རྫིང་བུ་ལས་ཤེས་རྟོགས་བྱུང་
བས་རྫབ་རླངས་ཞེས་མིང་ཐོགས་པ་རེད།
ནུས་ཁུངས་གཙང་མ་ཞེས་པ་གང་འདྲ་ཞིག་ལ་ངོས་འཛིན་དགོས།
ལན། ནུས་ཁུངས་གཙང་མ་ཞེས་པ་ནི་ནུས་ཁུངས་གང་དེ་བེད་སྤྱོད་
བཏང་བའི་བརྒྱུད་རིམ་སྔ་ཕྱི་གང་དུའང་། ཁོར་ཡུག་དང་སྐྱེ་ཁམས་ལ་གནོད་
འཚེ་མི་བཟོ་བའམ་གནོད་འཚེ་ཧ་ཅང་ཆུང་བའི་ཁར། ནུས་ཁུངས་སྔོག་སྤེལ་
བེད་སྤྱོད་ག་ཙམ་བྱས་ཀྱང་སླར་སྐྱེས་སླར་གསོ་མ་ཐུབ་པ་མིན་པར། སླར་
སྐྱེས་དང་སླར་གསོ་ཐུབ་པས་མ་ཚད་ནུས་ཁུངས་དེ་བརྒྱུད་རིམ་མང་པོའི་སྒོ་
ནས་བེད་སྤྱོད་རྒྱུ་ཡོད་པ་ཞིག་ལ་ངོས་འཛིན་ཆོག
ནུས་ཁུངས་གང་ལྟ་བུ་བེད་སྤྱོད་བྱེད་རྒྱུར་བཀག་འགོག་བྱེད་གི་ཡོད་
དམ།བཀག་འགོག་བྱེད་དོན་གང་ཡིན།
ལན། རྡོ་སོལ་དང་རྡོ་སྣུམ། ནགས་ཚལ་ལྟ་བུའི་ནུས་ཁུངས་རྣམས་ནི་
བེད་སྤྱོད་བྱེད་པར་བཀག་འགོག་ཐེབས་པའི་ནུས་ཁུངས་ཀྱི་དཔེ་མཚོན་ཡིན་
ཏེ། དེ་དག་བཀག་འགོག་བྱེད་དོན་ནི། ནུས་ཁུངས་དེ་དག་གི་སྔོག་སྤེལ་
བརྒྱུད་རིམ་ཁྲོད་ཁོར་ཡུག་དང་སྐྱེས་ཁམས་ལ་བཙོག་སྐྱོན་དང་གཏོར་བརླག་
ཐེབས་ཤིང་། རང་བྱུང་ཁམས་ལ་གསབ་ཏུ་མེད་པའི་གྱོང་གུན་བཟོས་ནས།
མཐར་ཐུག་མི་རབས་མང་པོའི་ཚེ་སྲོག་བདེ་ཐང་ལ་འཇིགས་པ་བཟོ་བས་སོ།
བཀག་འགོག་བྱེད་བཞིན་པའི་ནུས་ཁུངས་མང་པོ་ད་དུང་སྔར་
བཞིན་སྤྱོད་པའི་སྣང་ཚུལ་མཐོང་རྒྱུ་ཡོད་དོན་གང་ཡིན།
ལན། བཀག་འགོག་བྱེད་བཞིན་པའི་ནུས་ཁུངས་རྣམས་ནི་གཞུང་
ལུགས་ཀྱི་ཐོག་ནས་བེད་སྤྱོད་བྱེད་མི་རུང་བ་ཞིག་ཡིན་རུང་། མི་དམངས་
མང་ཚོགས་ཀྱི་འཚོ་བའི་ཆུ་ཚད་མཐོར་འདེགས་ཀྱི་ཆེད་དང་། ནུས་ཁུངས་
གང་དེ་ཚབ་ལེན་ཐུབ་མཁན་གྱི་ནུས་ཁུངས་གཙང་མ་ཞིག་ཀུན་གྱི་སྤྱོད་ཐུབ་
པར་བྱེད་པའི་ཆ་རྐྱེན་དང་ནུས་པར་ཚད་བཀག་ཐེབས་པས། གང་འཚམ་
གྱིས་སྔར་བཞིན་སྤྱོད་དགོས་པ་ཆགས་པ་ཡིན།
དེང་དུས་ཚན་རིག་གི་ལྟ་བའི་ཐོག་ནས་བེད་སྤྱོད་གཏོང་བར་སྐུལ་
སྤེལ་བྱེད་བཞིན་པའི་ནུས་ཁུངས་གང་ལྟ་བུ་ཡོད། དེ་དག་སྐུལ་སྤེལ་གཏོང་
དགོས་དོན་གང་ཡིན།
ལན། དེང་རབས་ཚན་རིག་གི་ལྟ་བའི་ཐོག་ནས་བེད་སྤྱོད་བྱེད་པར་
སྐུལ་སྤེལ་གཏོང་བཞིན་པའི་ནུས་ཁུངས་ལ་ཉི་འོད་ནུས་པ་དང་། རྫབ་རླངས།
སྐྱེ་དངོས་ནུས་ཁུངས།ས་འོག་ཚ་ནུས།རླུང་ནུས་སོགས་ཡོད་པ་དང་། དེ་དག་
སྐུལ་སྤེལ་གཏོང་དགོས་དོན་ནི་དེ་དག་བེད་སྤྱོད་བཏང་བའི་བརྒྱུད་རིམ་
ཁྲོད་ཁོར་ཡུག་དང་སྐྱེས་ཁམས་ལ་སྦགས་བཙོག་མེད་པའམ་སྦགས་བཙོག་
ཆུང་ཞིང་། དེས་རང་བྱུང་ཁམས་ཀྱི་སྣོད་བཅུད་ལ་གསབ་ཏུ་མེད་པའི་གྱོང་
གུན་གང་ཡང་མི་བཟོ་ཁར། དེ་དག་མང་ཆེ་བ་ནི་འཛད་མཐའ་མེད་པའི་
ནུས་ཁུངས་སམ་སྐྱར་སྐྱེས་སླར་གསོ་ཐུབ་པའི་ནུས་ཁུངས་ཀྱི་རིགས་ཤ་སྟག་
ཡིན་པས་སོ།
བཀག་འགོག་བྱེད་པའི་ཚབ་མཚོན་རང་བཞིན་གྱི་ནུས་ཁུངས་ཤིག་
གིས་སྐྱེ་ཁམས་དང་། ཁོར་ཡུག ཐ་ན་མིའི་ལུས་ཁམས་ལ་གནོད་འཚེ་བཟོ་
བའི་བརྒྱུད་རིམ་གང་འདྲ་ཡིན་ནམ།
ལན། རྒྱལ་སྤྱི་ཁྱོན་ལ་བཀག་འགོག་བྱེད་བཞིན་པའི་རྡོ་སོལ་གྱི་ནུས་
ཁུངས་ལྟ་བུར་ཆ་མཚོན་ན། རྡོ་སོལ་སྔོག་འདོན་གྱི་བརྒྱུད་རིམ་ཁྲོད་རང་བྱུང་
གི་རི་ཆུ་མང་པོར་སྦགས་བཙོག་ཐེབས་པ་དང་། རྩྭ་རྩི་ཤིང་མང་པོ་རྩ་མེད་
དུ་གཏོང་གི་ཡོད་ཅིང༌། འཚོ་བ་དང་ཐོན་སྐྱེད་ཁྲོད་དུ་རྡོ་སོལ་འབུད་རྫས་སུ་
སྤྱད་པ་ལས་མུ་ཟི་རྫས་འགྱུར་དངོས་པོ་དང༌། ལིའུ་རྫས་འགྱུར་དངོས་པོ་
སོགས་གནོད་ལྡན་དུག་ལྡན་གྱི་དབུགས་རླུང་ཐོན་ནས། མཁའ་རླུང་སྤུས་
ཚད་ཇེ་ཞན་དུ་འགྱུར་བ་དང༌།ཆར་པ་སྐྱུར་མོ་བབས་པ།དུག་སྨུག་གིས་སྒྲིབ་
པ།དྲི་ངན་དབྱང་རླུང་བང་རིམ་ལ་གཏོར་སྐྱོན་ཐེབས་པ།དྲོད་ཁང་ནུས་པའི་
བང་རིམ་ཆགས་པ་སོགས་རང་བྱུང་གི་གནོད་འཚེ་མང་དག་གཅིག་འབྱུང་
ནས། མཐར་མི་རྣམས་ཀྱི་ཐོན་སྐྱེད་དང་འཚོ་བ་གཉིས་ཀར་གནོད་པ་ཚབས་
ཆེན་བཟོ་བཞིན་ཡོད།
བོད་རིགས་མི་དམངས་ཀྱིས་སྤྱོད་པའི་སྲོལ་རྒྱུན་གྱི་ནུས་ཁུངས་གང་
ལྟ་བུ་ཡོད།དེ་དག་གི་ཤུགས་རྐྱེན་གང་འདྲ་ཡིན།
ལན། བོད་རིགས་མི་དམངས་ཀྱིས་སྤྱོད་པའི་སྲོལ་རྒྱུན་ནུས་ཁུངས་
དཔེར་ན། མེ་ཤིང་འབུད་ནས་ཐབ་མེ་སྤར་བ་དང་། སྣུམ་བཞུ་སྤར་ནས་མུན་
པ་ལྡོག་པ་ལྟ་བུ་ཡོད། དེ་དག་ལས་འགའ་རེས་ནགས་ཚལ་ལ་གཏོར་བཤིག་
ཐེབས་པ་ཕུད། དུ་ཞག་གིས་ཁང་པའི་མཁའ་རླུང་དང་རླུང་ཁམས་ཆེན་མོའི་
མཁའ་རླུང་ཁྱོན་ལ་གནོད་འཚེ་གང་འཚམ་བཟོ་ཡི་ཡོད།
སྲིད་གཞུང་གིས་གྲོང་གསེབ་ཁུལ་ལ་རྫབ་རླངས་ལས་གྲྭ་ཁྱབ་གདལ་
གཏོང་དགོས་དོན་གང་ཡིན་ནམ།
ལན། རྫབ་རླངས་ཀྱིས་གཅིག་ནས་ཁོར་ཡུག་དང་སྐྱེ་ཁམས་ལ་གནོད་
འཚེ་ཡོད་པའི་གདོད་མའི་རྡོ་སོལ་དང་ལྕི་བ། ཤིང་རིགས། སོལ་དུག་སོགས་
འབུད་རྫས་སུ་རྟེན་པའི་ཐབ་མེའི་ཚབ་ཐུབ་ཅིང་། གཉིས་ནས་རྫབ་རླངས་ནི་
ཟད་མཐའ་མེད་པའི་སྐྱེ་དངོས་ནུས་ཁུངས་ཤིག་ཡིན་ཁར་མཁའ་རླུང་སོགས་
ལ་སྦགས་བཙོག་ཆུང་བས་སོ།
མཚོ་བོད་ས་མཐོར་དམིགས་བསལ་གྱི་ནུས་ཁུངས་གང་ལྟ་བུ་ཡོད།
དེ་དག་འཚོ་བའི་ཁྲོད་ཀྱི་ཕྱོགས་གང་དག་ཏུ་སྤྱད་ཆོག
ལན། མཚོ་བོད་ས་མཐོར་དམིགས་བསལ་ཆེ་ཤོས་ལ་ཉི་མའི་ནུས་
ཁུངས་ཡོད་པ་དང༌། དེ་ནི་འཛད་མཐའ་མེད་ཅིང་ཁྱབ་ཆེ་བའི་ནུས་ཁུངས་
ཤིག་ཡིན་པས། ང་ཚོས་ནམ་རྒྱུན་ནས་ཉི་ནུས་ཀྱི་ཐབ་དང་། ཉི་ནུས་ཀྱི་གློག་
སོགས་བེད་སྤྱོད་ཆོག་གི་ཡོད་ཅིང༌། ཉི་ནུས་ནི་སྦགས་བཙོག་དང་ཉེས་སྐྱོན་
ཆུང་བའམ་ཉེས་སྐྱོན་ཧ་ལམ་མེད་པའི་ནུས་ཁུངས་ཤིག་ཡིན་པས། ང་ཚོས་
རང་ཡུལ་གྱི་དམིགས་བསལ་ལེགས་ཆ་དེ་བཟུང་ནས་ཉི་ནུས་བཀོལ་སྤྱོད་
ཡག་པོར་བྱེད་རྒྱུའི་རིན་ཐང་ཆེན་པོ་ལྡན་ཡོད། གཞན་ཡང་བོད་ས་མཐོར་ས་
འོག་ཚ་ནུས་དང་རླུང་ནུས། ཆུ་ནུས་བཅས་ནུས་ཁུངས་ཕུན་སུམ་ཚོགས་པོ་
ཡོད།
ནམ་རྒྱུན་གྱི་འཚོ་བའི་ཁྲོད་ནུས་ཁུངས་དང་ཐོན་ཁུངས་ཀྱི་བེད་སྤྱོད་
ཐད་རེ་བ་ག་འདྲ་ཡོད།
ལན། ནུས་ཁུངས་ཞེས་པ་ནི་ཀུན་ལ་མཁོ་ཞིང་ཀུན་ལ་དབང་བའི་འཚོ་
རྟེན་ཞིག་ཡིན་པས་ན། ང་ཚོས་ནམ་རྒྱུན་ནས་གང་ཐུབ་ཀྱིས་བཙོག་སྐྱོན་དང་
ཉེས་སྐྱོན་མེད་པའི་ནུས་ཁུངས་ཀྱི་རིགས་བེད་སྤྱོད་གཏོང་དགོས་ལ། ནུས་
ཁུངས་གང་ཞིག་བེད་སྤྱོད་བཏང་ཡང་གྲོན་ཆུང་བསྲི་ཚགས་བྱས་ཏེ། ཡ་
རབས་དཔལ་ཡོན་ལྡན་པའི་འཚོ་བའི་གོམས་གཤིས་བཟང་པོ་ཞིག་འཇགས་
པ་བྱེད་དགོས།
ང་ཚོས་ནམ་རྒྱུན་གྱི་འཚོ་བའི་ཁྲོད་ག་འདྲས་བྱས་ནས་ནུས་ཁུངས་
དག་གྲོན་ཆུང་བྱེད་དགོས།
ལན། ནུས་ཁུངས་སམ་ཐོན་ཁུངས་གྲོན་ཆུང་བྱེད་པར་སྔོན་ལ་དེའི་རྩ་
ཆེ་ལུགས་དང་། ཕངས་མེད་གཏོར་བརླག་བྱེད་མི་རུང་བར་གྲོན་ཆུང་བསྲི་
ཚགས་བྱེད་དགོས་པའི་འདུ་ཤེས་བསྐྱེད་བསྲིང་བྱེད་དགོས་པ་དང་། གཞན་
ཡང་རྒྱས་སྤྲོས་བག་མེད་ཀྱི་འཚོ་བར་རྒྱང་བསྐྱེད་དེ། གྲོན་ཆུང་བསྲི་ཚགས་
བྱེད་པའི་འཚོ་བའི་གོམས་གཤིས་ཡག་པོ་འཇགས་པ་བྱས་ནས། ཡ་རབས་
དཔལ་ཡོན་གྱི་འཚོ་བའི་གོམས་གཤིས་རྒྱུན་བསྲིངས་ཐུབ་པ་བྱེད་དགོས།
ནམ་རྒྱུན་གྱི་འཚོ་བའི་ཁྲོད་ང་ཚོས་བྱེད་ཐུབ་པའི་ནུས་ཁུངས་གྲོན་
ཆུང་གི་བྱ་སྤྱོད་གང་ལྟ་བུ་ཡོད།
ལན། གཅིག མ་སྤྱད་ཐབས་མེད་མིན་པའི་གནས་ཚུལ་གྱི་འོག་ལ། རང་
ཉིད་ཀྱི་སྒེར་འཁོར་ཉུང་ཙམ་སྤྱད་ནས། སྤྱི་སྤྱོད་རླངས་འཁོར་དང་ལྕགས་རྟ་
སོགས་ལ་རྟེན་ནས་འགྲུལ་བསྐྱོད་མང་ཙམ་བྱས་ཆོག
གཉིས། ཁྱིམ་སྤྱོད་ཀྱི་ཆུ་ཀ་ལར་དོ་དམ་ནན་པོ་བྱས་ནས། དགོས་མེད་
ཀྱི་ཆུ་གང་བྱུང་འཕྲོ་བརླག་མི་གཏོང་བར། ཁ་ལག་བཀྲུས་པའི་ཆུས་རྐང་པ་
བཀྲུ་བ་དང་། རྐང་པ་བཀྲུས་པའི་ཆུ་སྙིགས་དང༌།ཚལ།ཕོར་པ་བཅས་བཀྲུས་
པའི་ཆུས་གསང་སྤྱོད་ལ་ཆུ་བཤལ་གཏོང་བ་ལྟ་བུའི་བྱ་སྤྱོད་ཆུང་ཙག་ནས་ཆུ་
གྲོན་ཆུང་བྱེད་ཆོག
གསུམ། ཁྱིམ་སྤྱོད་གློག་ཆས་བེད་སྤྱོད་མི་བྱེད་པའི་སྐབས། གློག་སྒོ་
བཀག་ནས་གློག་གྲོན་མེད་པ་བཟོ་རྒྱུ་ལས། རྒྱང་འཛིན་འཕྲུལ་འཁོར་སོགས་
ཀྱིས་ཚོད་འཛིན་བྱས་ཏེ་གློག་སྒོ་མ་བཀག་པར་བཞག་རྒྱུ་མེད་པ་ལྟ་བུའོ།

ས་བཅད་ལྔ་པ། རྒྱུན་གཏན་འཚོ་བའི་ཁྲོད་ཀྱི་ཁོར་ཡུག་སྲུང་སྐྱོབ་
སྐོར་གྱི་རྒྱུན་ཤེས།

ཞིང་འབྲོག་ཁུལ་གྱི་འཐུང་ཆུའི་གནས་སྟངས་དང་འཐུང་ཆུ་སྤྱོད་
པའི་བརྒྱུད་རིམ་ཁྲོད་ཡིད་གཟབ་བྱེད་དགོས་པ་གང་ཡོད་དམ།
ལན། ཞིང་འབྲོག་ཁུལ་གྱི་འཐུང་ཆུ་མང་ཆེ་བ་ནི་རང་བྱུང་ཁོར་ཡུག་
ལས་ཐད་ཀར་བྱུང་བ་དང་མ་གཞི་དྭངས་གཙང་གི་ངོ་བོར་གནས་ཀྱང་དེའི་
གྲུབ་ཆའི་ཐད་ལ་ཚྭའི་རིགས་དང་བུལ་གཤིས་མང་པོ་ཡོད་པ་རེད། གལ་
སྲིད་དེའི་ནང་དུ་ཚྭ་རྩིང་བའི་རིགས་གཞན་བཏབ་ཚེ་མིའི་ལུས་ལ་གནོད་
པའི་དངོས་པོ་གཞན་མང་དག་ཞིག་ཡོང་བས་ནམ་རྒྱུན་སྤུས་་ཁ་ལེགས་པའི་
ཚ་བཏབ་དགོས། ད་དུང་དེ་ནི་བར་དུ་དུག་སེལ་སོགས་ཀྱི་མ་ལག་མེད་རྐྱེན་
ནད་འབུ་ཕྲ་མོ་མང་བས་ང་ཚོས་རྒྱུན་དུ་ཆུ་འཁོལ་འཐུང་བ་ལས་ཆུ་གྲང་མོ་
ཉུང་ཙམ་བཏུང་ན་གཟུགས་གཞིར་ཕན་པ་ཆེ།
གྲོང་ཁྱེར་གྱི་འཐུང་ཆུའི་གནས་སྟངས་དང་བེད་སྤྱོད་པའི་སྐབས་ཀྱི་
ཡིད་གཟབ་དགོས་པའི་གནད་དོན་གང་དག་ཡོད་དམ།
ལན། གྲོང་ཁྱེར་གྱི་ཆུའི་གནས་སྟངས་མང་ཆེ་བ་ནི་ས་འོག་གི་ཆུའམ་ཆུ་
ཀྭ་ལ་སོགས་ལས་ཡིན་འོན་ཀྱང་དེའི་འབྱུང་ཁུངས་དང་གྲོང་ཁྱེར་གྱི་གནས་
སྟངས་ཀྱི་དབང་གིས་ཆུ་རོ་ཆུ་སྙིགས་འབུད་པའི་སྐབས་ངེས་པར་དུ་བཙོག་
ཆུ་འབུད་སའི་་བུ་ག་དག་ལས་གང་བྱུང་དུ་འབུད་མི་ཉན། གང་ལགས་ཤེ་ན་
རྫས་འགྱུར་ལྷན་ཤུགས་ཆེར་ཞུགས་པའི་བཙོག་ཆུ་དག་ས་ངོས་བརྒྱུད་སླར་
ཡང་ས་འོག་སུ་འཐིམ་ནས་རིམ་བཞིན་ས་འོག་ཆུའི་སྤུས་ཚད་ཇེ་ཞན་དུ་འགྲོ་
ཡི་ཡོད་པས། མཐར་ས་འོག་ནས་ཐོན་པའི་འཐུང་ཆུ་དག་ཀྱང་བདེ་ཐང་ལ་
གནོད་པ་ཡོད་པའི་ཆུར་གྱུར་འགྲོ་ཉེན་ཆེན་པོ་ཡོད།
མིས་ཉིན་རེར་ཆུ་མང་ཉུང་ག་ཚོད་ཙམ་བཏུང་ན་འཚམ་པ་ཡོད་
དམ།
ལན། ཆུ་ནི་མིའི་ལུས་པོའི་གྲུབ་ཆ་གལ་ཆེན་ཞིག་ཡིན་པས་ཆུ་མང་ཙམ་
བཏུང་ན་ལུས་པོའི་ནང་གི་ནད་དུག་རྣམས་ཕྱིར་འབུད་ཐུབ་པ་མ་ཟད་
འཆམ་ནད་སོགས་སྔོན་འགོག་བྱེད་ཐུབ་པས་དུས་རྒྱུན་དུ་ཆུ་མང་ཙམ་
འཐུང་དགོས་པ་དང་རྒྱུན་གཏན་མི་རེ་རེས་ཉིན་རེ་ལ་ཧའོ་ཧྲེང་ཉིས་སྟོང་
གཡས་གཡོན་གྱི་ཆུ་ཚད་ནི་བདེ་ཐང་དང་འཚམ་མོད་འོན་ཀྱང་མི་སོ་སོའི་
གཟུགས་གཞི་མི་འདྲ་བ་དང་ལོ་ཚོད་མི་འདྲ་བའི་ཁྱད་པར་ཡང་ཡོད།
འཁྲུད་ཆུ་དང་སྔགས་ཆུ། བྱིན་རླབས་བཅས་ཀྱི་ཆུ་ལ་ཡིད་གཟབ་བྱ་
དགོས་པ་གང་ཡོད་དམ།
ལན། འཁྲུད་ཆུ་དང་སྔགས་ཆུ། བྱིན་རླབས་ནི་རང་གི་དད་མོས་ཡིན་
རུང་བོད་མི་མང་པོ་ཞིག་གིས་དེ་རྩ་ཆེན་ཞིག་ཡིན་པར་ངོས་འཛིན་པ་ཁོ་ན་
ལས་དུས་ཡུན་རིང་པོ་ཕྱིན་ནའང་དེའི་སྤུས་ཚད་དང་བདེ་ཐང་གནོད་སྐྱོན་
ཐད་ལ་དོགས་སྣང་སྤུ་ཙམ་མི་བྱེད་པ་ནི་ང་ཚོའི་འཚོ་བའི་ནང་མཐོང་དང་
མཐོང་བཞིན་འདུག འོན་ཀྱང་ང་ཚོས་ཞིབ་པར་བསམས་ན་ཆུ་དེ་རིགས་ཀྱི་
ཐོག་མའི་སྤུས་ཚད་དང་བཞག་ཡུན་རིང་བ། ཡང་ན་བཞག་སའི་ཁོར་ཡུག་
དྲོད་ཚད་དང་བཙོག་དངོས་སོགས་ཤུགས་རྐྱེན་ཐེབས་ཉེན་ཆེ་བས་དོན་
དངོས་ལ་གཞིགས་ནས་ཡིད་གཟབ་བྱ་རྒྱུ་གལ་འགངས་ཤིན་ཏུ་ནས་ཆེ། གང་
ལགས་ཤེ་ན། ཆུའི་ནང་དུ་རྫས་འགྱུར་དངོས་པོ་དང་སྐྱེ་དངོས་ཕྲ་རབ་མང་
དག་ཅིག་ཡོད་པས་འགྱུར་ལྡོག་ཕྱིན་ཟིན་པའི་དངོས་པོ་དེ་དག་གིས་མིའི་
བདེ་ཐང་ལ་གནོད་པ་ཡོད་པའི་ཉེན་ཁ་ཧ་ཅང་ཆེ།
ཉ་སྲིན་ཚེ་ཐར་གཏོང་བའི་ལུགས་སྲོལ་ལས་བྱུང་བའི་འཐུང་ཆུའི་
གནོད་རྐྱེན་གང་དག་ཐོན་ཉེན་ཡོད་དམ།
ལན། ཉ་སོགས་ཚེ་ཐར་གཏོང་སྐབས་སྔོན་ལ་ཉ་དེ་ཚོའི་རིགས་དང་
འཚོ་གནས་ཀྱི་ཆ་རྐྱེན། དེ་བཞིན་ཕན་ཚུན་བར་གྱི་འབྲེལ་བ་སོགས་ཞིབ་
རྟོགས་བྱུང་རྗེས་གཞི་ནས་ལས་བཟང་དེ་རིགས་ལ་འཇུག་དགོས། དེ་ཡང་ཚེ་
ཐར་བཏང་རྗེས་ཀྱི་ཉ་དེ་ཁོར་ཡུག་གཞན་ཞིག་དུ་སླེབས་པས། གལ་སྲིད་གང་
བྱུང་གིས་ཚེ་ཐར་བཏང་ཚེ་ཆུ་ནང་སྲོག་ཆགས་མང་པོ་འཆི་འགྲོ་བ་སྟེ། ཚེ་
ཐར་བཏང་རྗེས་ཀྱི་ཉ་དེ་དག་རྒྱུས་མངའ་མེད་པའི་ཁོར་ཡུག་ལ་སླེབས་རྗེས་
མ་གོམས་པར་འཆི་བ་དང་། ལ་ལ་ནི་ཟས་རིགས་སོགས་ཀྱི་ཆེད་དུ་ཆུ་ནང་
སྲོག་ཆགས་གཞན་དང་འཐབ་རྩོད་བྱས་མཐར་འཆི་བ། ཡང་འགའ་རེ་ཕན་
ཚུན་འགྲན་རྩོད་ཀྱིས་ཡུལ་དེ་གའི་སྲོག་ཆགས་ཀྱི་རིགས་དག་སྟོང་བ་སོགས་
ཀྱི་གནོད་སྐྱོན་ཡོད་ལ། དེ་དག་ལས་བྱུང་བའི་སྲོག་ཆགས་ཀྱི་ཕུང་པོ་དག་
གིས་ཀྱང་འཐུང་ཆུའི་སྤུས་ཚད་ལ་གནོད་པ་བཟོ་བ་ཡིན།
ཞོགས་པ་ཆུ་ཀ་ལ་ལས་ཐོན་པའི་ཆུ་ཐོག་མ་དེས་མིའི་ལུས་ཁམས་ལ་
གནོད་པ་ཡོད་དམ།
ལན། གྲོང་ཁྱེར་དང་གྲོང་བརྡལ་གྱི་འཐུང་ཆུའི་འབྱུང་ཁུངས་གཙོ་བོ་ནི་
ས་འོག་ནས་སྦུ་གུ་བརྒྱུད་ནས་ཁྱིམ་ཚང་རེ་རེར་འདྲེན་གྱི་ཡོད། དོ་སྣང་བྱེད་
དགོས་པ་ཞིག་ལ་ཞོགས་པ་ཆུ་ལེན་པའི་སྐབས་ཆུ་ཀ་ལའི་ལས་ཐོན་པའི་ཆུ་
ཐོག་མ་དེ་འཐུང་མི་རུང་སྟེ། མཚན་གཅིག་བེད་སྤྱོད་མེད་པའི་ཆུ་ཀ་ལའི་ཆུ་
སྦུག་ནང་དང་ཆུའི་ནང་མིའི་ལུས་ཁམས་བདེ་ཐང་ལ་གནོད་པའི་སྐྱེ་དངོས་
ཕྲ་རབ་དང་རྫས་འགྱུར་གྱི་དངོས་པོ་མང་དག་ཉིལ་ཡོད་པ་དག་ཞོགས་པ་
ཐད་ཀར་ཆུ་དང་པོ་ལེན་པ་དེའི་ནང་དུ་འཛུལ་པས། གལ་སྲིད་དེ་བཏུངས་
ཚེ་བདེ་ཐང་ལ་གནོད་པ་ཆེན་པོ་བཟོ་ཡི་ཡོད།
འཐུང་ཆུ་ཆུ་སྣོད་ནང་རྒྱུན་རིང་བཞག་པ་དེས་བདེ་ཐང་ལ་གནོད་
པ་ཡོད་དམ།
ལན། འཐུང་ཆུ་ཆུ་སྣོད་ནང་འཇོག་པའི་དུས་ཚོད་རིང་དྲགས་ཚེ་ཆུའི་
ནང་དུ་ནད་དུག་དང་འབུ་ཕྲ་མང་པོ་སྐྱེས་པ་དག་གིས་མིའི་ལུས་ཁམས་ལ་
གནོད་པ་ཆེན་པོ་བཟོ་བ་དང༌། ལྷག་པར་དུ་གྲོང་གསེབ་ཁུལ་དུ་ཆུ་གསོག་
འཇོག་བྱེད་པའི་སྣོད་དེ་སྤྱིར་ལོ་གསར་མ་སླེབས་གོང་གི་དགུ་ཐུག་ཉིན་ངེས་
པར་དུ་འཁྲུ་བ་ལས། དུས་རྒྱུན་དེ་ཙམ་དོ་སྣང་མི་བྱེད་པས་དེའི་ནང་མིག་གི་
མཐོང་ཐུབ་པ་དཔེར་ན། དཀྱིལ་དུ་འཁྱིལ་བའི་ཐལ་བ་སོགས་ཡོད་ཚེ་གཞི་
ནས་འཁྲུ་བ་སོགས་བྱེད་ཀྱི་ཡོད། ཡག་ཤོས་བྱུང་ན་སྟོན་ཁ་དང་དགུན་ཁར་
དུས་ཚོད་རིང་ཤོས་ལའང་གཟའ་འཁོར་གཉིས་ནས་བཞི་བར་ཕྱིན་རྗེས་ཆུ་
སྣོད་གཙང་མར་འཁྲུ་དགོས་པ་དང་། དཔྱིད་ཀ་དང་དབྱར་ཁར་ཉིན་བདུན་
ནས་བཅུའི་མཚམས་སུ་ཆུ་སྣོད་གཙང་མར་འཁྲུ་དགོས། ད་དུང་ཆུ་སྣོད་གྱི་
རྒྱུ་ཆ་ལ་ཡང་བལྟ་དགོས་ཏེ། རྣམ་ཀུན་ཆུ་གསོག་པའི་རྒྱུ་ཆ་མང་ཆེ་བ་ནི་
ཟངས་ཡིན་པ་དང་ཆུ་ལེན་བྱེད་པའི་སྣོད་མང་ཆེ་བ་ནི་འགྱིག་དང་ལྕགས་
ཡིན། ཆུ་སྣོད་རྒྱུ་ཆ་མ་གཅིག་པའི་རྐྱེན་གྱི་གནོད་པ་ཆེ་ཆུང་གི་ཁྱད་པར་ཡང་
ཡོད། རྒྱུན་དུ་ཆུ་སྣོད་མང་ཙམ་འཁྲུ་བ་དང་དེའི་ནང་གི་ཆུ་ལམ་སེང་བེད་
སྤྱོད་བཏང་ཚར་བ་དགོས།
ཡུན་རིང་བཞག་པའི་ཆུ་འཁོལ་དང་ཐེངས་མང་བསྐོལ་བའི་ཆུ་ཁོལ་
གྱིས་མིའི་ལུས་ཁམས་ལ་གནོད་པ་ཡོད་དམ།
ལན། དེས་མིའི་ལུས་ཁམས་ལ་གནོད་པ་ཆེན་པོ་ཡོད་དེ། ཉར་ཚགས་
བྱེད་ཡུན་ཤིན་ཏུ་རིང་བའི་ཆུ་འཁོལ་དེ་ཡི་ནང་འབུ་ཕྲ་སྐྱེས་པ་དང་འབུ་
ཕྲས་ཆུ་འཁོལ་ནང་གི་སྐྱེ་ལྡན་དངོས་པོ་དག་མིའི་ལུས་ཁམས་ལ་གནོད་པའི་
སྐྱེས་མེད་དངོས་པོར་འགྱུར་བས་འཐུང་མི་རུང་བ་ཡིན། ཐེངས་མང་བསྐོལ་
བའི་ཆུ་འཁོལ་དེ་དང་ཐོག་གི་གྲུབ་ཆར་འགྱུར་བ་ཕྱིན་པས་ང་ཚོའི་འཐུང་
རུང་བའི་ཆུའི་སྤུད་ཚད་ཀྱི་ཚད་གཞི་ལས་ཞན་པ་ཡོད།
སྐབས་འགར་ཆུ་ཀ་ལ་ནས་ཐོན་མ་ཐག་པའི་ཆུ་དེ་ཕར་བལྟས་ན་
གཙང་མ་མིན་པར་སྣང་ཡང་དུས་ཐུང་ངང་ཆུ་དྭངས་འགྲོ་བས་དེ་དང་
ཆུའི་སྤུས་ཚད་ལ་འབྲེལ་བ་ཡོད་དམ།
ལན། དེ་ནི་ཆུ་མགོ་ནས་ཆུ་སྦུག་བརྒྱུད་དེ་དུད་ཁྱིམ་སོ་སོར་མཁོ་འདོན་
བྱེད་པའི་བརྒྱུད་རིམ་ནང་ཀ་ལའི་སྦུ་གུའི་ནང་ལྦུ་བ་མང་དག་ཞིག་ཐོན་པས་
ཁ་མདོག་དཀར་པོར་འགྱུར་བ་ལས་ཡུད་ཙམ་བཞག་ན་ལྦུ་བ་རང་བཞིན་
གྱིས་ཡལ་ནས་ཆུ་དྭངས་མར་འགྱུར་བ་ཡིན་པས་དེ་དང་ཆུའི་སྤུས་ཚད་ལ་
འབྲེལ་བ་མེད།
འཐུང་ཆུའི་ཆུ་སྦུག་གསར་པ་བརྗེས་རྗེས་དོ་སྣང་བྱེད་དགོས་པ་གང་
དག་ཡོད།
ལན། འཐུང་ཆུའི་ཆུ་སྦུག་གསར་པ་རྗེས་མ་ཐག་ལམ་སེང་ཆུ་སྦུག་དེ་
ནས་ཐོན་པའི་ཆུ་འཚོ་བའི་འཐུང་ཆུར་སྤྱོད་མི་རུང་བར། གནས་སྐབས་རིང་
ཆུ་གློད་དེ་བཞག་དགོས། ཆུ་སྦུག་བརྗེས་མ་ཐག་པའི་ཆུ་རྣམས་མེ་ཏོག་དང་
ལོ་ཏོག་སོགས་གང་རུང་ལ་རྒྱག་རུང་བ་ལས་མིས་བཏུངས་ཚེ་ཆུ་སྦུག་བརྗེས་
པའི་བརྒྱུད་རིམ་ནང་ལུས་པའི་གད་སྙིགས་དང་ས་རྡུལ་སོགས་མིའི་ལུས་
པོའི་ནང་ཕྱིན་ནས་བདེ་ཐང་ལ་གནོད་པ་བཟོ་ཡི་ཡོད།
འཐུང་ཆུའི་ཆུ་འགོར་སྲུང་སྐྱོབ་ཇི་ལྟར་བྱེད་དགོས།
ལན། ཆུ་འགོར་གང་བྱུང་གིས་གད་སྙིགས་མི་གཡུགས་པ་དང་ཆུ་
མགོའི་ཁུལ་དུ་ཆུ་འགོ་སྲུང་སྐྱོང་དང་འབྲེལ་བ་མེད་པའི་ལས་ཀ་བྱེད་མི་ཆོག་
སྟེ་ཁང་པ་སོགས་གསར་སྐྲུན་དང་བསྐྱར་བཟོ་བྱེད་མི་ཆོག་ལ་ས་རྡོ་སོགས་
ཀྱང་གང་བྱུང་གི་སྔོག་མི་ཆོག དེ་བས་ཆུ་འགོར་འཁྲུས་བྱེད་མི་ཆོག་ལ་ཆུ་
བརྒལ་ཡང་མི་ཆོག ལྷག་པར་གྲོང་གསེབ་དང་འབྲོག་ཁུལ་དུ་བ་ཕྱུགས་དང་
ར་ལུག་སོགས་དུད་འགྲོ་ཆུ་འགོར་གང་བྱུང་དུ་གློད་མི་རུང་། དེ་དག་གིས་
ཀྱང་ནད་འབུ་མང་པོ་འཁྱེར་ནས་མཐའ་མར་ནད་འབུ་དག་གིས་འཐུང་ཆུ་
སྤྱོད་མཁན་གྱི་མི་རྣམས་ཀྱི་བདེ་ཐང་ལ་གནོད་པ་བཟོ་ཡི་ཡོད། དེར་བརྟེན་
འཐུང་ཆུ་གཙང་མ་ཞིག་དང་གཟུགས་གཞི་བདེ་ཐང་ཞིག་ཡོང་བའི་ཆེད་དུ་
ང་ཚོས་དུས་དང་རྣམ་པ་ཀུན་དུ་རྒྱལ་ཁབ་ཀྱིས་གཏན་འབེབས་བྱས་པའི་ཆུ་
འགོ་སྲུང་སྐྱོང་སྐོར་གྱི་ཁྲིམས་སྲོལ་དག་ལ་བརྩི་སྲུང་ཡག་པོ་ཞུས་ནས་འཐུང་
ཆུའི་ཆུ་མགོར་བདག་སྐྱོང་ཡག་པོ་བྱེད་དགོས།
མཁའ་རླུང་བཙོག་སྐྱོན་གྱི་ཡོངས་ཁུངས་གཙོ་བོ་གང་འདྲ་ཡིན་ནམ།
ལན། མཁའ་རླུང་བཙོག་སྐྱོན་གྱི་ཡོངས་ཁུངས་ནི་བཟོ་ལས་ཀྱི་བཙོག་
རླུང་ཐད་ཀར་མཁའ་རླུང་ཁྲོད་དུ་འབུད་པ། རླངས་འཁོར་གྱི་མཇུག་རླངས་
མང་དུ་འགྲོ་བ། གད་སྙིགས་མེར་བསྲེགས་པ་བཅས་གཙོ་བོ་གསུམ་དང༌། ད་
དུང་གཞན་གྱི་ཡོངས་ཁུངས་ཡང་མང་པོ་ཡོད་དེ། དཔེར་ན་གྲོང་གསེབ་དུ་
མི་ཚང་མང་ཆེ་བས་སྔ་དགོང་གཉིས་མེ་ཁ་གསོས་རྗེས་དུ་བ་མང་པོ་ཡོང་གི་
ཡོད་པ་དེ་ཡང་མཁའ་རླུང་བཙོག་སྐྱོན་གྱི་ཡོངས་ཁུངས་ཞིག་ཡིན་པ་དང་ད་
དུང་ལྷགས་པ་ཆེ་དུས་ཐལ་རྡུལ་ཕྲ་རབ་མང་པོ་མཁའ་རླུང་ཁྲོད་དུ་སླེབས་
པ་སོགས་ཀྱི་ཡོངས་ཁུངས་མང་པོ་ཡོད།
མཁའ་རླུང་བཙོག་སྐྱོན་གྱིས་མིའི་བདེ་ཐང་ལ་གནོད་འཚེ་གང་འདྲ་
ཡོད་དམ།
ལན། མཁའ་རླུང་ལ་བཙོག་སྐྱོན་ཤོར་ཚེ་མིའི་བདེ་ཐང་ལ་གནོད་ཚེ་
ཆེན་པོ་ཡོད། རྒྱུ་མཚན་ནི་བཟོ་ལས་བཙོག་རླུང་སོགས་ཐད་ཀར་འབུད་ཚེ་
དེའི་ཁྲོད་དུ་རྡུལ་ཕྲ་རབ་དང་རྫས་འགྱུར་གྱི་དུག་ལྡན་དངོས་པོ་སོགས་མང་
པོ་ཡོད་པས་དབུགས་འབྱིན་རྔུབ་བྱེད་ཁག་པ། མིའི་མཆིན་པའི་ནུས་པ་སྐྱོ་རུ་
འགྲོ་བ། དྲན་ཤེས་སྐྱོ་རུ་འགྲོ་བ། མགོ་བོ་ན་བ། གློ་ནད་ཕོག་ཚད་མཐོ་རུ་
འགྲོ་བ་དང་འབྲས་སྐྲན་གྱི་ནད་མང་པོ་ཞིག་ཕོག་གི་ཡོད་པ་སོགས་གནོད་
འཚེ་ཆེན་པོ་ཡོད།
ང་ཚོས་གང་འདྲ་བྱས་ནས་མཁའ་རླུང་བཙོག་སྐྱོན་ཉུང་དུ་གཏོང་
དགོས་སམ།
ལན། ང་ཚོས་དུས་རྒྱུན་དུ་རྡོ་སོལ་དང་རྡོ་སྣུམ་བེད་སྤྱོད་བྱེད་ཚད་
སོགས་གང་ཐུབ་ཀྱིས་ཉུང་དུ་གཏོང་དགོས་པ་དང། རྩྭ་རྩི་ཤིང་མང་དུ་བཏབ་
ནས་མཁའ་རླུང་ཁྲོད་ཀྱི་སྦགས་བཙོག་དངོས་པོ་རྣམས་ཉུང་དུ་གཏོང་ཐབས་
བྱ་དགོས་པ། ད་དུང་བཟོ་ལས་ཀྱི་བཙོག་རླུང་ཐད་ཀར་མཁའ་རླུང་ཁྲོད་དུ་
མ་འབུད་པར་དེར་གཙང་སེལ་བྱས་ཚར་རྗེས་འབུད་པ་སོགས་བྱས་ཚེ་
མཁའ་རླུང་བཙོག་སྐྱོན་ཉུང་དུ་གཏོང་བར་ནུས་པ་ཆེན་པོ་ཐོན་ཐུབ།
འགྱིག་ཤོག་རིགས་མེར་བསྲེགས་པ་དེས་མིའི་བདེ་ཐང་ལ་གནོད་པ་
གང་འདྲ་ཡོད་དམ།
ལན། འགྱིག་ཤོག་རིགས་མེར་བསྲེགས་ན་དེའི་ཁྲོད་ནས་མིའི་བདེ་ཐང་
ལ་གནོད་པའི་རྫས་འགྱུར་གྱི་དུག་ལྡན་དངོས་པོ་མང་པོ་ཞིག་ཐོན་ནས་མིའི་
གཟུགས་པོ་ལ་སྐྲན་ནད་རིགས་མང་པོ་ཞིག་ཕོག་པ་དང་ཕྲུ་གུ་ཡ་མ་
གཟུགས་དང་དབང་པོ་སྐྱོན་ཅན་སྐྱེས་པ་སོགས་གནོད་འཚེ་ཧ་ཅང་ཆེན་པོ་
ཡོད།
ཁང་པའི་ནང་གི་མཁའ་རླུང་སྤུས་ཚད་ལ་དོ་སྣང་བྱེད་དགོས་པའི་
རྒྱུ་མཚན་གང་ཡིན།
ལན། ཁང་པའི་ནང་གི་ཁ་རླུང་གཙང་མ་ཡོང་བ་བྱ་རྒྱུ་དེ་གལ་ཧ་ཅང་
ཆེན་པོ་ཡིན་ཏེ། རྒྱུ་མཚན་ནི་མི་རྣམས་ཀྱི་དུས་ཚོད་མང་ཆེ་བ་ནི་ཁང་པའི་
ནང་དུ་སྡོད་ཀྱི་ཡོད། དཔེར་ན་ལས་ཀ་དང་སློབ་སྦྱོང་དེ་བཞིན་གྱི་གཉིད་
ཉལ་བ་ལྟོ་བཟའ་བ། བརྙན་འཕྲིན་ལྟ་བ། རོལ་རྩེད་རྩེ་བ་བཅས་དུས་ཚོད་ཀྱི་
གསུམ་ཆ་གཉིས་ལྷག་ཙམ་ཁང་པའི་ནང་དུ་སྡོད་ཀྱི་ཡོད་པས། དེར་བརྟེན་
ཁང་པའི་ནང་གི་མཁའ་རླུང་གཙང་མ་མེད་ན་དབུགས་འབྱིན་རྔུབ་བྱེད་
སྐབས་མཁའ་རླུང་ཁྲོད་ཀྱི་བཙོག་དངོས་རྣམས་མིའི་ཁོག་ནང་དུ་སླེབས་པས་
མིའི་གཟུགས་གཞི་བདེ་ཐང་ལ་གནོད་པ་ཆེན་པོ་ཡོད།
ཁང་པའི་ནང་གི་མཁའ་རླུང་ལ་བཙོག་སྐྱོན་ཤོར་བའི་རྐྱེན་གཙོ་བོ་
གང་དག་ཡིན་ནམ།
ལན། སོལ་རླངས་བེད་སྤྱོད་བྱས་པ་དང་།རྡོ་སོལ་གྱི་མེ་བཏང་བ། ཁང་
པའི་ནང་དུ་ཐ་མ་འཐེན་པ། ཟ་མ་གཡོས་སྦྱོར་བྱེད་སྐབས་འཚིག་པ། ཁང་
པར་ཚོན་རྩི་བཏང་བ། ཁྱིམ་ཆས་གསར་པ་དང་གློག་ཆས་མང་པོ་བེད་སྤྱོད་
བྱས་པ། ཁང་པའི་གཙང་སྦྲ་ཡག་པོ་མ་བྱུང་བ། བཟའ་བྱ་རྙིང་པ་རུལ་དུ་
བཅུག་པ། མི་སྒེར་གྱི་གཙང་སྦྲ་ཡག་པོ་མ་བྱུང་བ་སོགས་ཀྱིས་ཁང་པའི་ནང་
གི་མཁའ་རླུང་ལ་བཙོག་སྐྱོན་ཡོང་གི་ཡོད།
ཁང་པའི་ནང་གི་མཁའ་རླུང་གཙང་སེལ་བྱེད་པའི་ཐབས་ལམ་གང་
དག་ཡོད་དམ།
ལན། ང་ཚོས་དུས་རྒྱུན་ནས་སྒེའུ་ཁུང་མང་ཙམ་ཕྱེ་བ་དང་ཁང་པའི་
ནང་མེ་ཏོག་གསོ་བ། གློག་དང་ཉི་ནུས་ལ་སོགས་པའི་ནུས་ཁུངས་གཙང་མ་
བེད་སྤྱོད་བྱེད་པ་ལས་རྡོ་སོལ་ལ་སོགས་པ་བེད་སྤྱོད་མི་བྱེད་པ། གློག་ཆས་
བེད་སྤྱོད་ཉུང་ཙམ་གཏོང་བ་བཅས་བྱས་ཚེ་ཁང་པའི་ནང་གི་མཁའ་རླུང་
གཙང་སེལ་ལ་ནུས་པ་ཆེན་པོ་ཡོད།
ཁང་པའི་ནང་གི་མཁའ་རླུང་བཙོག་སྐྱོན་བྱུང་ཚེ་མིའི་བདེ་ཐང་ལ་
གནོད་འཚེ་གང་དག་ཡོད་དམ།
ལན།དེང་དུས་ཀྱི་ན་ཚ་མང་ཆེ་བ་ཞིག་ནི་ཁང་པའི་ནང་གི་མཁའ་
རླུང་བཙོག་སྐྱོན་བྱུང་བ་དེ་དང་འབྲེལ་བ་ཆེན་པོ་ཡོད། དཔེར་ན་ཁྲག་
རིགས་དཀར་པོའི་ནད་དང་གློ་བའི་སྐྲན་ནད། མིད་པའི་ན་ཚ། མགོ་བོ་ན་
བ། མགོ་ཡུར་འཁོར་བ། གཟུགས་པོའི་ཤུགས་ཤོར་བ་སོགས་ན་ཚ་མང་པོ་
ཞིག་ཕོག་པ་དེ་དག་ནི་བཙོག་སྐྱོན་ཤོར་བའི་ཁང་པའི་ནང་ཡུན་རིང་འཚོ་
སྡོད་བྱས་པ་དང་འབྲེལ་བ་ཟབ་པོ་འདུག
རླངས་འཁོར་མཇུག་རླངས་ལས་བྱུང་བའི་མཁའ་རླུང་གི་བཙོག་
སྐྱོན་གང་འདྲ་བྱས་ནས་ཉུང་དུ་གཏོང་དགོས་སམ།
ལན། དེང་དུས་སྤྱི་ཚོགས་ཀྱི་དགོས་མཁོ་དང་བསྟུན་ནས་རླངས་འཁོར་
གྱི་གྲངས་ཚད་ཉིན་རེར་མ་འདས་པར་མང་དུ་འགྲོ་བས་མཁའ་རླུང་གི་སྤུས་
ཚད་ཡང་ཇེ་ཞན་དུ་འགྲོ་གིན་ཡོད། དེར་བརྟེན་གཅིག་ནས་སྲིད་གཞུང་གིས་
གྲོང་ཁྱེར་ཁྱོན་ཡོངས་ཀྱི་དངོས་ཡོད་གནས་ཚུལ་ལ་གཞིགས་ནས་རླངས་
འཁོར་གྱི་སྤྱིའི་གྲངས་འབོར་དེ་དུས་རིམ་ལ་གཞིགས་ཏེ་ངེས་གཏན་གྱི་ཚོད་
འཛིན་བྱ་དགོས་པ་དང་། མཁའ་རླུང་བཙོག་སྐྱོན་མངོན་གསལ་ཆེ་བའི་
འཁོར་རིགས་ལ་དོ་དམ་ནན་པོ་བྱེད་དགོས་པ། གཉིས་ནས་ང་ཚོས་དུས་རྒྱུན་
དུ་ཚད་དང་ལྡན་པའི་སྒོ་ནས་རླངས་འཁོར་བེད་སྤྱོད་བྱ་དགོས་པ་དང༌།
ལྷག་པར་དུ་གློག་འགུལ་རླུངས་འཁོར་སོགས་ནུས་ཁུངས་གསར་པའི་འཁོར་
རིགས་བེད་སྤྱོད་བྱེད་གང་ཐུབ་བྱེད་པ། སྣུམ་བསྲེགས་རླངས་འཁོར་བེད་
སྤྱོད་ཉུང་ཙམ་གཏོང་དགོས་པ། སྤྱི་སྤྱོད་རླངས་འཁོར་ཞུགས་ནས་འགྲོ་ཐུབ་
སར་སྤྱི་སྤྱོད་རླངས་འཁོར་ལ་ཞུགས་གང་ཐུབ་བྱེད་པ་སོགས་བྱས་ཚེ་མཁའ་
རླུང་བཙོག་སྐྱོན་ཉུང་དུ་གཏོང་བར་ཕན་པ་ཆེན་པོ་ཡོད།
ཁང་པའི་ནང་གི་གཙང་སྦྲ་འཕྲོད་བསྟེན་ལ་དོ་སྣང་བྱེད་དགོས་དོན་
གང་ཡིན།
ལན། ཁང་པ་ནི་ང་ཚོ་མིའི་རིགས་ཀྱི་རྒྱུན་སྡོད་བྱེད་ས་ཡིན་ཞིང་། ཁང་
པའི་གཙང་སྦྲ་འཕྲོད་བསྟེན་ལ་དང་དོད་བྱས་ན་གཟུགས་གཞི་བདེ་ཐང་ལ་
ཕན་པ་ཆེན་པོ་ཡོད། ཞིབ་པར་བརྗོད་ན་ནམ་རྒྱུན་དུ་ཁང་པའི་སྒེའུ་ཁུང་
སོགས་ཕྱེ་ནས་ཁང་པའི་ཕྱི་ནང་གི་མཁའ་རླུང་བརྗེ་རེས་བྱེད་དགོས་པ་དང་
ཁང་པའི་ནང་གི་སྒྲིག་ཆས་དང་ས་སྟེང་སོགས་ལ་རྡུལ་ཕྱིས་མང་ཙམ་བྱས་
ནས་ཁང་པའི་ནང་གི་མཁའ་རླུང་སྤུས་ཚད་མཐོ་རུ་གཏོང་བ་སོགས་བྱེད་
དགོས།
རྒྱུན་གཏན་ཁང་པའི་སྒེའུ་ཁུང་ཕྱེ་རྒྱུ་དེ་གལ་ཆེན་ཡིན་ཞེས་བརྗོད་
དོན་ཅི་ཡིན་ནམ།
ལན། ལྷག་པར་དུ་ཞོགས་པ་སྔ་པོར་སྒེའུ་ཁུང་ཕྱེ་ནས་ཕྱི་ནང་གི་མཁའ་
རླུང་བརྒྱུད་སྤྲོད་བྱེད་དགོས་གང་ཡིན་ཞེ་ན་ང་ཚོ་མཚན་མོ་ངལ་གསོ་བ་
ནས་ཞོགས་པ་ཡར་ལངས་པའི་བར་ཧ་ལམ་ཆུ་ཚོད་བརྒྱད་དགུ་ཙམ་གྱི་དུས་
ཚོད་རིང་ང་ཚོས་གསོ་རླུང་བརྔུབས་པ་དང་དབྱང་གཉིས་ཐཱན་རྫས་ཕྱིར་
འབུད་ཀྱི་ཡོད། ཡང་དབྱང་གཉིས་ཐཱན་རྫས་དང་ང་ཚོའི་ཉེ་འགྲམ་དུ་ཡོད་
པའི་རྫས་འགྱུར་དངོས་པོ་གཞན་དང་འབྲེལ་བ་བྱུང་སྟེ་དྲི་ངན་ཐོན་གྱི་ཡོད་
ལ་མིའི་གཟུགས་གཞིར་གནོད་པའི་ནད་འབུ་ཕྲ་མོ་སྐྱེ་འཕེལ་ཡོང་གི་ཡོད་
པས་སྒེའུ་ཁུང་ཕྱེ་ནས་མཁའ་རླུང་གཙང་མ་བཟོ་དགོས།
ཁང་པའི་ནང་དུ་ཐ་མག་འཐེན་ན་བདེ་ཐང་དང་མཁའ་རླུང་ལ་
གནོད་སྐྱོན་གང་ཡོད།
ལན། ཐ་མག་ནང་གི་རྒྱུ་ཆ་གཙོ་བོ་ནི་མིའི་གཟུགས་གཞིར་གནོད་པའི་
རྫས་འགྱུར་དངོས་རྫས་ཡིན་ཞིང་ཐ་མག་འཐེན་ན་རང་ཉིད་ཀྱི་གཟུགས་
པོར་གནོད་པ་དང་ཁང་པའི་ནང་དུ་འཐེན་ན་བར་སྟོང་ཆུང་བས་ཐ་མག་གི་
དུ་བ་བསགས་ནས་ཉེ་འགྲམ་གྱི་མིའི་དབུགས་ཀྱི་རྒྱུ་ལམ་དུ་འཛུལ་ཏེ་
གཟུགས་པོར་གནོད་འཚེ་བཟོ་ཡི་ཡོད།
ཁང་པའི་ནང་གཤེར་ཚད་ངེས་གཏན་ཞིག་དགོས་དོན་གང་ཡིན།
ལན། གང་ཡིན་ཞེ་ན་ཁང་པའི་ནང་སྐམ་ཤས་ཆེ་དྲགས་ན་ས་སྟེང་གི་
རྡུལ་ཕྲན་ཆུང་ངུ་རྣམས་མཁའ་རླུང་ནང་ཁྱབ་པ་དང་དེའི་ནང་གི་མིའི་མིག་
གིས་མི་མཐོང་བའི་ནད་འབུ་ཕྲ་མོ་འམ་ཡང་ན་མིའི་ལུས་པོར་གནོད་པ་
ཡོད་པའི་རྫས་འགྱུར་དངོས་པོས་ཆམ་ནད་སོགས་སློང་གི་ཡོད། ཡང་བརླན་
བཤེར་རམ་བཞའ་ཚན་ཆེ་དྲགས་ན་དྲོད་ཚད་ཆེན་པའི་འོག་ནད་འབུ་ཕྲ་མོ་
སྐྱེ་འཕེལ་བྱུང་བ་དང་ནད་ཡམས་འདྲ་མིན་སྣ་ཚོགས་ཐོན་ཡོང་གི་ཡོད་པས་
ཁང་པའི་ནང་གི་གཤེར་ཚད་ངེས་གཏན་ཞིག་བྱུང་ན་མིའི་གཟུགས་གཞི་
བདེ་ཐང་ལ་ཕན་པ་ཆེ།
ཁང་པའི་ནང་དུ་འམ་ཡང་ན་སྒོ་རྭའི་ནང་མེ་ཏོག་དང་རྩྭ་སོགས་
འདེབས་གསོ་བྱས་ན་ཕན་ཡོན་གང་ཡོད།
ལན། གཅིག་ནས་བཤད་ན་ཁང་པའི་ནང་གི་མཛེས་རྒྱན་ལ་ཕན་པ་མ་
ཟད་སེམས་ཁམས་ལའང་ཕན་པ་ཡོད། གཉིས་ནས་བྱས་ན་མེ་ཏོག་གི་དྲི་
ཞིམ་འཐུལ་བ་དང་རྩྭ་སྔོན་གྱི་དབྱང་གཉིས་ཐཱན་རྫས་འཇུ་ལེན་དང་མི་ལ་
མཁོ་བའི་གསོ་རླུང་མཁོ་འདོན་བྱེད་ཐུབ་པ་གཞན་ཡང་མཁའ་རླུང་གི་སྤུས་
ཚད་མཐོར་རུ་གཏོང་བའི་ཕན་ཡོན་མང་པོ་ཞིག་ལྡན་ཡོད།
ཁང་པའི་ནང་ཟས་རིགས་བསྔོ་སྐབས་དོ་སྣང་བྱེད་དགོས་པ་གང་
དག་ཡོད།
ལན། ཞིང་ཁུལ་དུ་རྒྱུན་གཏན་བེད་སྤྱོད་པའི་བཟའ་སྣུམ་ནང་སྣུམ་
སྙིགས་དངོས་པོ་མང་བས་སྣུམ་ཚ་པོ་བཟོ་སྐབས་དུ་བ་མང་པོ་དོན་གྱི་ཡོད།
དེར་བརྟེན་སྔོན་ལ་བཟའ་སྣུམ་དྭངས་བསྲེས་ཕྱེ་དགོས་པ་དང༌། ཟས་རིགས་
བསྔོ་སྐབས་སྣུམ་གྱི་དྲོད་ཚད་ཚ་དྲགས་རྒྱུ་མེད་ལ་སྒེའུ་ཁུང་ཕྱེ་ནས་མཁའ་
རླུང་བརྗེ་རེས་ཐུབ་པ་བྱེད་དགོས།
དེང་དུས་ཁང་པ་གསར་པར་བདེ་ཐང་ཐད་ཀྱི་ཡིད་གཟབ་བྱེད་
དགོས་པ་གང་དག་ཡོད།
ལན། ཁང་པ་གསར་པའི་ནང་གི་སྒྲིག་ཆས་དང་ཚོན་རྩིའི་ནང་མིའི་
གཟུགས་གཞིར་གནོད་པའི་རྫས་འགྱུར་གྱི་རླངས་གཟུགས་རིགས་སྣ་མང་
ལྡན་ཡོད་ཅིང༌། འདི་རིགས་མཁའ་རླུང་ནང་དུ་ཁྱབ་མཆེད་སླ་བ། དྲི་མ་ཚ་
བས་ཁང་པ་མཛེས་བཟོ་བྱས་ནས་མ་སྤོས་གོང་སྒེའུ་ཁུང་ཕྱེ་བ་དང་། མེ་ཏོག་
དང་རྩི་ཤིང་རིགས་གསོ་བ། ཤིང་འབྲས་གང་འཚམ་འཇོག་པ་སོགས་ཀྱི་
ཐབས་ཤེས་བེད་སྤྱད་ནས་སྤྱིར་བཏང་གི་གཙང་སེལ་བྱེད་དགོས། མཇུག་ཏུ་
ཡག་ཤོས་བྱུང་ན་རྫས་འགྱུར་སྦགས་བཙོག་དངོས་པོ་ཚད་ལས་བརྒལ་མིན་
ཆེད་ལས་ཞིབ་དཔྱད་བྱེད་དགོས།
ཁང་པའི་ནང་གི་ཟས་རིགས་སོགས་ཉར་ཚགས་ལ་བདེ་ཐང་ཐད་ཀྱི་
ཡིད་གཟབ་བྱ་དགོས་པ་གང་ཡོད།
ལན། དཔེ་ཆ་བཞག་ན་དབྱར་དུས་ཚ་བ་ཆེ་བ་དང་ཁང་པའི་ནང་གི་
ཟས་རིགས་དག་གི་ངོ་བོ་འགྱུར་སླ་སྟེ་རུལ་བ་དང་སྐྱུར་མོ་ཆགས་པ་སོགས་
བྱེད་ཀྱི་ཡོད། དེའི་དྲི་མ་ངན་པོ་མཁའ་རླུང་བརྒྱུད་དེ་ཕྱིར་ཁྱབ་ནས་སྦྲང་མ་
འཁོར་གྱི་ཡོད། ཡང་སྦྲང་མས་ནད་ཡམས་འཁྱེར་ཡོང་ནས་རིམ་བཞིན་མི་ལ་
འགོས་འགྲོ་ཡི་ཡོད་པས་དེར་རྟེན་ཟས་རིགས་དེ་ཚོ་དུས་ཐོག་ཏུ་ཐག་གཅོད་
བྱེད་དགོས།
ཁང་པའི་ནང་གད་སྙིགས་ཡུན་རིང་བསགས་བཞག་ན་གནོད་སྐྱོན་
གང་ཡོད།
ལན། གད་སྙིགས་ཀྱི་རང་བཞིན་མི་གཙང་བ་ཡིན་པའི་ཐོག་དངོས་པོ་
དེ་འདྲ་མང་པོ་ཞིག་ཕུང་གསོག་བརྒྱབ་ན་ཚ་དྲོད་དང་ཆར་ཆུ་སོགས་ཕོག་
ནས་དུས་ཡུན་རིང་པོ་ཞིག་ཕྱིན་ན་དེ་དག་ཕན་ཚུན་གྱི་ངོ་བོར་ལྷད་རྫས་ཀྱི་
འགྱུར་བ་བྱུང་ནས་མིའི་གཟུགས་གཞིར་ཧ་ཅང་གནོད་པའི་རྫས་འགྱུར་
དངོས་པོ་ཞིག་སྐྱེས་ཏེ་ནད་གཞི་ཐོན་པ་མ་ཟད་མཁའ་རླུང་ལ་ཡང་གནོད་
སྐྱོན་ཆེན་པོ་བཟོ་ཡི་ཡོད།
ཁང་པའི་ནང་ཁ་ལུད་སྣ་ལུད་གང་བྱུང་གཡུག་ན་སྐྱོན་གང་ཡོད་
དམ།
ལན། ཁ་ལུད་སྣ་ལུད་ནང་ང་ཚོའི་མིག་གིས་མཐོང་མི་ཐུབ་པའི་སྐྱེ་
དངོས་ཕྲ་རབ་མང་དག་ཞིག་ཡོད་པ་དང༌། མང་ཆེ་བ་ནི་ནད་གཞི་བཟོ་
མཁན་གྱི་ནད་འབུ་ཤ་སྟག་རེད། དེ་ཚོ་ཡང་ཉི་འོད་དང་ཚ་དྲོད་སོགས་ལ་
བརྟེན་ནས་རིམ་བཞིན་མཁའ་རླུང་ནང་ཁྱབ་ནས་མཐར་མིའི་དབུགས་ལམ་
ནང་འཛུལ་ནས་ནད་གཞི་མང་དག་ཅིག་བཟོ་ཡི་ཡོད།
ཁང་པའི་ནང་གི་སྦགས་བཙོག་འགོག་བཅོས་བྱེད་ཐབས་གང་འདྲ་
ཡིན་ནམ།
ལན། ཁང་པའི་ནང་གི་སྦགས་བཙོག་ལམ་སེང་མེད་པ་བཟོ་ཐབས་
དཀའ་བས་ང་ཚོས་རྒྱུན་གཏན་འཚོ་བའི་ནང་གནད་དོན་ཁག་ཅིག་ལ་དོ་
སྣང་བྱེད་དགོས་ཏེ།
གཅིག མཁའ་རླུང་འཁོར་རྒྱུག་བདེ་པོ་ཡོང་བ་ནི་ཐབས་ཤེས་ཡག་ཤོས་
དེ་ཡིན། རྒྱུན་དུ་ཁང་པའི་ནང་སྡོད་མཁན་ཡོད་ནའང་འདྲ་མེད་ནའང་འདྲ་
མཁའ་རླུང་འཁོར་རྒྱུག་མང་ཙམ་བྱས་ན་ཕྱོགས་གཅིག་ནས་ཁང་པའི་ནང་
གི་སྦགས་བཙོག་དངོས་པོ་ཕྱིར་འབུད་བྱེད་པར་ཕན་ནུས་ཡོད་པ་དང་།
ཕྱོགས་གཞན་ཞིག་ནས་མཛེས་བཟོའི་རྒྱུ་ཆའི་ནང་དུག་ལྡན་གནོད་ཅན་
མཁའ་རླུང་རྣམས་ཀྱང་སྔ་ཙམ་འབུད་གཏོང་བྱེད་ཐུབ།
གཉིས། ཁང་པའི་ནང་གི་བརླན་ཚད་དང་དྲོད་ཚད་གང་ཞིག་རྒྱུན་
འཁྱོངས་པ་བྱེད་དགོས། གལ་ཏེ་བརླན་ཚད་དང་དྲོད་ཚད་ཆེ་དྲགས་ན་
མཛེས་བཟོའི་རྒྱུ་ཆའི་ནང་གི་བཙོག་དངོས་ཕྱིར་བུད་ནས་མིའི་བདེ་ཐང་ལ་
གནོད་འཚེ་བཟོ་བ་དང༌། དུས་མཚུངས་བརླན་ཚད་ཆེ་དྲགས་ན་འབུ་ཕྲ་
སོགས་སྐྱེ་དངོས་ཕྲ་རབ་སྐྱེ་འཕེལ་ཡོང་བར་ཆ་རྐྱེན་བསྐྲུན་གྱི་ཡོད།
གསུམ། འབུ་གསོད་སྨན་རྫས་དང་། བདུག་སྤོས། དྲི་ངན་སེལ་རྫས་
སོགས་སྤྱོད་དུས་ཚད་རན་པོ་ཞིག་དགོས། དངོས་པོ་དེ་རིགས་ཀྱིས་ཁང་པའི་
ནང་གི་གནོད་འབུ་དང་དྲི་ངན་མེད་པ་བཟོ་བར་ཕན་ཐོགས་ཅུང་ཡོད་ཀྱང་
དེ་རྣམས་ཀྱིས་མིའི་ལུས་པོར་གནོད་པ་སྐྱེལ་གྱི་ཡོད། ལྷག་པར་དུ་དངོས་པོ་
འདི་རྣམས་བརླན་པའི་རྣམ་པ་བེད་སྤྱོད་བྱེད་སྐབས་ཐོན་པའི་སྨུག་ལོང་
དབྱིབས་ཀྱི་གནོད་ལྡན་དངོས་པོ་མང་པོ་ཞིག་མིའི་དབུགས་འབྱིན་རྔུབ་
བརྒྱུད་དབུགས་ལམ་ནང་འཛུལ་ནས་བདེ་ཐང་ལ་གནོད་འཚེ་བཟོ་ཡི་ཡོད།
ཇི་ལྟར་བྱས་ནས་གསར་དུ་ཉོས་པའི་རླངས་འཁོར་ནང་གི་མཁའ་
རླུང་སྦགས་བཙོག་གཙང་སེལ་བྱེད་དགོས་སམ།
ལན། རླངས་འཁོར་གསར་པ་ཉོས་ནས་ཟླ་བ་ཁ་ཤས་རིང་རླངས་འཁོར་
གཏོང་སྐབས་ཤེལ་སྒོ་དམ་སྦྱར་དུ་རྒྱག་རྒྱུ་མེད། རླངས་འཁོར་ནང་
གི་མཁའ་རླུང་འཁོར་རྒྱུག་མང་ཙམ་བྱེད་བཅུག་ནས་ནང་ངོས་ཀྱི་རྫས་
འགྱུར་གནོད་ཅན་དངོས་རྒྱུ་ཕྱིར་འབུད་བྱེད་དགོས་པ་དང་། དེའི་རིང་
རླངས་འཁོར་གྱི་མཁའ་རླུང་སྙོམ་སྒྲིག་འཕྲུལ་ཆས་ཉུང་ཙམ་བེད་སྤྱོད་གཏོང་
དགོས།
གསར་དུ་ཉོས་པའི་རླངས་འཁོར་གྱི་རྐུབ་སྟེགས་སོགས་འཁེལ་ཐག་
ཐོན་རྫས་ནང་ཅཱ་ཆོན་འདུས་ཚད་མཐོ་བས་ཡག་ཤོས་བྱུང་ན་རྐུབ་
སྟེགས་ལ་མ་གཡོག་གོང་གཙང་མ་བཀྲུས་རྗེས་བེད་སྤྱོད་གཏོང་དགོས།
མི་མང་པོས་རླངས་འཁོར་ནང་དྲི་ཆུ་གཏོར་ནས་མཁའ་རླུང་ནང་གི་དྲི་
ངན་ལེགས་བཅོས་བྱེད་ཀྱང་མིག་སྔར་ཐོན་པའི་དྲི་ཆུ་ཕལ་ཆེ་བ་རྫས་འགྱུར་
རྒྱུ་ཆ་ལས་གྲུབ་པ་ཤས་ཆེ་བས་དྲི་ཆུ་ཁོ་ནར་སྦགས་བཙོག་གི་རྒྱུ་ངེས་ཅན་
འདུས་ཡོད། གལ་ཏེ་དྲི་ཆུ་སྤྱོད་དགོས་ཚེ་རང་བྱུང་རྒྱུ་ཆ་ལས་བཟོས་པའི་
ཐོན་རྫས་སྤྱོད་དགོས།
རླངས་འཁོར་གསར་བའི་ནང་ཆེད་སྤྱོད་ཀྱི་མཁའ་རླུང་གཙང་བཟོའི་
གཤེར་ཁུ་དང་དེ་མིན་གྱི་ཚད་ལྡན་མཁའ་རླུང་གཙང་བཟོའི་ཐོན་རྫས་
གཏོར་དགོས། དེ་དག་གིས་ཚད་གཞི་ངེས་གཏན་ཐོག་ནས་རླངས་འཁོར་
གསར་བའི་མཁའ་རླུང་ཁྲོད་ཀྱི་སྦགས་བཙོག་ཉུང་དུ་གཏོང་སྲིད་ཀྱང་ཡོངས་
སུ་རྫོགས་པའི་ནུས་པ་ཐོན་མི་ཐུབ་པས་རླངས་འཁོར་གྱི་ཤེལ་སྒོ་ཕྱེ་ནས་
མཁའ་རླུང་འཁོར་རྒྱུག་མང་ཙམ་བྱེད་རྒྱུ་གལ་ཤིན་ཏུ་ནས་ཆེའོ།
འཚོ་བའི་གད་སྙིགས་ཇི་ལྟར་ཐག་གཅོད་བྱེད་དགོས་སམ།
ལན། འཚོ་བའི་གད་སྙིགས་ནང་ཡང་བསྐྱར་སྤྱོད་ཆོག་པ་དང་། ཡང་
སྐྱར་སྤྱོད་ཐབས་མེད་པའི་རིགས་གཉིས་དབྱེ་ཞིང་། ཡང་བསྐྱར་སྤྱོད་ཆོག་
པའི་གད་སྙིགས་འབྲེལ་ཡོད་ཀྱི་བསྡུ་ལེན་ས་ཚིགས་སོགས་ལ་སྐྱེལ་ཐབས་
བྱེད་རྒྱུ་དང་།ཡང་བསྐྱར་སྤྱོད་ཐབས་མེད་པའི་གད་སྙིགས་རྣམས་ཆུ་ལ་སྐྱུར་
བ་དང་། མེར་བསྲེག་པ། ས་སྦས་གཏོང་བ་སོགས་བྱེད་མི་ཉན་པར་ཕུང་
གསོག་བརྒྱབ་ནས་དུས་ཚོད་ངེས་ཅན་ཐོག་རྫོང་དང་གྲོང་ཁྱེར་གྱི་འཚོ་བའི་
གད་སྙིགས་གཙང་སེལ་ས་ཚིགས་ལ་སྐྱེལ་དགོས།
གྲོང་གསེབ་ཏུ་གད་སྙིགས་གང་སར་གཡུགས་པའི་སྐྱོན་གང་ཡོད་
དམ།
ལན། གྲོང་གསེབ་ནི་སྒོ་ཕྱུགས་དང་ས་ཞིང་གཉིས་འཚོ་ཐབས་སུ་བརྟེན་
ནས་འཚོ་བར་རོལ་མཁན་ཞིག་ཡིན་པས། གལ་ཏེ་གད་སྙིགས་གང་བྱུང་དུ་
གཡུགས་ཚེ་རྫས་འགྱུར་དངོས་པོ་འདྲེས་ཆེ་བའི་གད་སྙིགས་ཀྱི་གྲུབ་ཆ་
རྣམས་སྒོ་ཕྱུགས་སེམས་ཅན་གྱི་ཁ་ལ་ཤོར་ནས་སེམས་ཅན་ཤི་འགྲོ་བའི་ཉེན་
ཁ་བཟོ་བ་དང༌། གཞན་ཞིང་ཐང་གི་ས་འོག་ཏུ་ཤོར་ནས་ལོ་ཏོག་སྐྱེས་འཕེལ་
དང་ཐོན་འབབ་ལ་གནོད་སྐྱོན་བཟོ་ཡི་ཡོད།
འཚོ་བའི་གད་སྙིགས་གང་བྱུང་དུ་ས་སྦས་བཏང་བའི་སྐྱོན་གང་ཡོད་དམ།
ལན། འཚོ་བའི་གད་སྙིགས་གང་བྱུང་དུ་ས་སྦས་བཏང་ཚེ། ལམ་སང་
རུལ་མི་ཐུབ་པའི་བཙོག་དངོས་རྣམས་རྒྱུན་རིང་གི་ཆར་ཆུ་སོགས་ཀྱིས་ཟིན་
ནས་ས་འོག་གི་ཆུ་ལ་སྦགས་བཙོག་བཟོ་བ་དང༌། དེ་མིན་ཞིང་ཐང་གི་ས་འོག་
ཏུ་ས་སྦས་བཏང་ཚེ་འགྱིག་ཤས་ཆེ་བའི་དངོས་པོ་སོགས་ཀྱིས་ལོ་ཏོག་སྐྱེ་བ་
ལ་བཀཀ་འགོག་དང་གནོད་པ་ཆེ་བ་མ་ཟད། གཞན་ཡང་དངོས་ཤུགས་གང་
རུང་ནས་ཆུ་དང་།མཁའ་རླུང་།ས་རྒྱུ་སོགས་ལ་སྦགས་བཙོག་བཟོ་ཡི་ཡོད།
འཚོ་བའི་གད་སྙིགས་མེ་བསྲེག་བཏང་བའི་སྐྱོན་གཙོ་བོ་གང་ཡིན།
ལན། དེང་དུས་འཚོ་བའི་གད་སྙིགས་ནི་སྔར་དང་མི་འདྲ་བར་གྲུབ་ཆ་
ཧ་ཅང་རྙོག་འཛིང་ཆེ་ཞིང་གྲུབ་རྒྱུ་སྣ་མང་ཅན་གྱི་སྙིགས་རོ་མང་བས། འཚོ་
བའི་གད་སྙིགས་མེ་བསྲེག་བཏང་ཚེ་མཁའ་རླུང་སྤུས་ཚད་ལ་གནོད་འཚེ་
བཟོ་བའི་རྫས་འགྱུར་དངོས་པོ་མང་པོ་ཞིག་ཐོན་པ་མ་ཟད། སྦགས་བཙོག་
ཅན་གྱི་དངོས་པོས་སྦགས་པའི་མཁའ་རླུང་དེ་དག་གིས་ཆར་ཆུའི་སྤུས་ཚད་
ཞན་དུ་ཕྱིན་ནས། མཐར་ཐུག་ནས་འཐུང་ཆུ་དང༌། ས་རྒྱུ་སོགས་ལ་སྦགས་
བཙོག་བཟོ་ངེས། དེ་བས་ཀྱང་འགྱིག་འདྲེས་ཅན་གྱི་གད་སྙིགས་མེར་བསྲེགས་
བྱས་རྗེས་མིའི་གཟུགས་གཞིར་འབྲས་སྐྲན་ནད་ཕོག་པ་དང༌།ཕྲུ་གུ་སྐྱོན་ཅན་སྐྱེ་
བ་སོགས་གནོད་སྐྱོན་ཆེས་ཆེར་ལྡན་པའི་རྫས་འགྱུར་གྱི་སྦགས་བཙོག་དངོས་པོ་
ཐོན་གྱི་ཡོད་པས་གད་སྙིགས་གང་བྱུང་དུ་མེར་བསྲེག་གཏོང་མི་རུང་།
འཚོ་བའི་གད་སྙིགས་ཆུར་སྐྱུར་ན་སྐྱོན་གང་ཡོད།
ལན། འཚོ་བའི་གད་སྙིགས་ཆུར་སྐྱུར་ན། གང་སྙིགས་གཡུགས་སའི་ཆུ་
གང་དེར་སྦགས་བཙོག་ཐེབས་ནས། མཐར་ཐུག་འཐུང་ཆུར་བཙོག་སྐྱོན་ཤོར་
ནས་མིའི་བདེ་ཐང་ལ་གནོད་འཚེ་བཟོ་བ་དང་། གཞན་ཡང་། ཆུའི་ནང་དུ་
འཚོ་བའི་སྲོག་ཆགས་ཉ་དང་། ལྕོང་མོ། སྦལ་པ་སོགས་ཀྱི་རྒྱུན་གཏན་གྱི་འཚོ་
སྡོད་ཁོར་ཡུག་ལ་གནོད་འཚེ་བཟོས་ནས་སྐྱེ་ཁམས་དོ་སྙོམས་ལ་གཏོར་
བརླག་འགྲོ་ཡི་ཡོད།
ནམ་རྒྱུན་གྱི་འཚོ་བའི་ནང་དུ་ཉེན་ཁ་ཆེ་བའི་གད་སྙིགས་ཟེར་ན་
གང་ཞིག་ལ་གོ།
ལན། གློག་རྫས་དང་ཤེལ་ཏོག་རྙིང་པ། དྲོད་ཚད་དཔྱད་ཆས་སོགས་
རྫས་འགྱུར་གྱི་དུག་ཤེད་ཆེ་བའི་གད་སྙིགས་དང༌། སྨན་བཅོས་ཁབ་ཆས་དང་
སྨན་རྫས་རྙིང་རོ་སོགས་དངོས་ཤུགས་གང་རུང་ནས་མིའི་གཟུགས་གཞི་བདེ་
ཐང་དང་སྐྱེ་ཁམས་དོ་སྙོམས་ལ་ཉེན་ཁ་བཟོ་བའི་གད་སྙིགས་ཀྱི་རིགས་ལ་
ཟེར།
འཚོ་བའི་གད་སྙིགས་ཡུན་རིང་སྡེབས་སྤུངས་བརྒྱབ་ནས་བཞག་ན་
སྐྱོན་གང་ཡོད།
ལན། འཚོ་བའི་གད་སྙིགས་སྡེབས་སྤུངས་བརྒྱབ་ནས་བཞག་ཚེ། རྒྱུན་
རིང་གི་གངས་ཆར་རླུང་གིས་གཙེས་ནས། ཕྱོགས་གང་སར་འཁྱེར་འགྲོ་བ་
དང་། གད་སྙིགས་ཀྱི་འོག་ན་འཁྱིལ་བའི་བཙོག་ཆུ་རྣམས་ཆར་ཆུ་ཡིས་དེད་
ནས་འཐུང་ཆུ་དང་འདྲེས་འགྲོ་བ་སོགས་བྱས་ཏེ་མཐར་མིའི་ལུས་ཁམས་བདེ་
ཐང་དང་སྐྱེ་ཁམས་ལ་གནོད་སྐྱོན་ཆེན་པོ་བཟོ་ཡི་ཡོད།
ཞིང་འབྲོག་ཁུལ་དུ་འཚོ་བའི་ཆུ་སྙིགས་ཇི་ལྟར་ཐག་གཅོད་བྱེད་
དགོས།
ལན། ཞིང་འབྲོག་ཁུལ་ལ་གྲོང་ཁྱེར་ལྟར་དུ་ཆུ་སྙིགས་གཤོ་སའི་ས་འོག་
གི་ཆུ་སྦུག་སོགས་གང་ཡང་མེད་པས་འཚོ་བའི་ཆུ་སྙིགས་ཐག་གཅོད་བྱེད་རྒྱུ་
གྲོང་གསེབ་ཏུ་ཧ་ཅང་གི་གལ་འགངས་ཆེ་བ་ཞིག་ཡིན། སྤྱིར་བཏང་དུ་འཚོ་
བའི་ཆུ་སྙིགས་མ་གཤོ་གོང་དབྱེ་བ་འབྱེད་རྒྱུ་དགོས་པ་ཧ་ཅང་ཆེ་སྟེ། འདག་
རྫས་ཀྱི་ཁུ་བ་དང་། རྫས་འགྱུར་ཚོས་ཁུ་དང་ཚོན་ཁུ། རླངས་འཁོར་དང་
འཕྲུལ་རྟ་སོགས་འཕྲུལ་ཆས་རིགས་ཀྱི་སྣུམ་སྙིགས་ལ་སོགས་པའི་ཆུ་སྙིགས་
ཡིན་ཚེ་ངེས་པར་དུ་ས་ཞིང་ཐོག་དང་ཆུ་ཡུར་ནང་དུ་གཤོ་མི་རུང་། གང་
ལགས་ཤེ་ན། ཆུ་སྙིགས་དེ་དག་ནང་རྫས་འགྱུར་གྱི་བཙོག་རྒྱུ་མང་བས་ས་རྒྱུ་
དང་རྒྱུག་ཆུའི་སྤུས་ཚད་ལ་བཙོག་སྐྱོན་ཤོར་བ་དང་མཐར་མིའི་ལུས་ཁམས་
བདེ་ཐང་ལའང་གནོད་འཚེ་བཟོ་ཡི་ཡོད།
འཚོ་བའི་གད་སྙིགས་རིགས་དབྱེ་ནས་ཐག་གཅོད་བྱས་ན་ཕན་ནུས་
གང་ཡོད་དམ།
ལན། གད་སྙིགས་རིགས་དབྱེ་ནས་ཐག་གཅོད་བྱས་ན་རྩ་ཆེའི་ཐོན་
ཁུངས་འབོར་ཆེན་ཚུར་བསྡུ་སླར་སྤྱོད་བྱེད་ཐུབ་པ་མ་ཟད་གད་སྙིགས་
བསྲེག་པའི་སྦགས་བཙོག་ཉུང་དུ་གཏོང་ཐུབ་པ་དང༌། གད་སྙིགས་ས་སྦས་
གཏོང་བའི་འགྲོ་གྲོན་བསྲི་ཚགས་ཐུབ། དཔེར་ན་ཤོག་སྙིགས་རིགས་
ཁེར་གཙང་དུ་དབྱེ་བ་ཕྱེ་ནས་ཤོག་བུ་བཟོ་གྲྭར་བསྐྱལ་ན་སླར་སྤྱོད་ཐུབ་པའི་
ཤོག་བུ་ཐོན་སྐྱེད་ཐུབ་ནས་ནགས་ཚལ་གྱི་མ་རྒྱུ་འབོར་ཆེན་གྲོན་ཆུང་དང་
ནགས་ཚལ་ལ་སྲུང་སྐྱོང་ཐུབ་པ་དང་། འཐུང་བྱའི་རིགས་ཀྱི་འགྱིག་བུམ་དང་
འགྱིག་ཁུག་ཚུར་བསྡུ་བསྐྱར་སྤྱོད་བྱས་ན་བསྐྱར་སྤྱོད་ཐོན་ཁུངས་སུ་འགྱུར་བ།
ཁྱིམ་ཚང་གློག་ཆས་ཕན་མེད་རྣམས་ཆེད་འཛུགས་བཟོ་གྲྭར་བསྐྱལ་ན་བཟོ་
གྲྭས་རིགས་དབྱེ་ནས་བསྐྱར་སྤྱོད་ཐོན་སྐྱེད་བྱས་ནས་ཐོན་ཁུངས་འབོར་ཆེན་
འཕྲོ་བརླག་གཏོང་མི་དགོས།
ཉིན་ལྟར་འཚོ་བའི་གད་སྙིགས་རིགས་དབྱེ་དང་ཚུར་བསྡུའི་བྱ་སྤྱོད་རེ་
གཉིས་སྤེལ་ན་ནུས་པའི་འབྱུང་ཁུངས་གྲོན་ཆུང་དང་ཁོར་ཡུག་ལ་སྲུང་སྐྱོང་
ཐུབ་ནས་མི་རབས་རྗེས་མར་རི་ཆུ་ས་གཙང་གི་འཚོ་རྟེན་ཞིག་བསྐྲུན་དགོས།
འཚོ་བའི་གད་སྙིགས་ཁྲོད་དུ་བསྐྱར་སྤྱོད་ཀྱི་གོ་ཆོད་པའི་གད་སྙིགས་
གང་དག་ཡོད།
ལན།འཚོ་བའི་གད་སྙིགས་ནང་བསྐྱར་སྤྱོད་ཀྱི་གོ་ཆོད་པའི་གང་སྙིགས་
དཔེར་ན། སྦི་རག་དང་འཐུང་བྱ་འདྲ་མིན་གྱི་འགྱིག་དམ་དང་ལྕགས་དམ་
ཤེལ་དམ་ལྟ་བུའི་སྣོད། འགྱིག་ཤོག་རིགས། དགོས་མཁོ་མེད་པའི་དེབ་རྙིང་
ཧྲུལ་དང་ཤོག་སྒམ་ལྟ་བུ། ལྕགས་དང་ཟངས་སོགས་ལྕགས་རིགས་ལས་གྲུབ་
པའི་ལྟོ་སྣོད་དང་ཐོན་སྐྱེད་ཡོ་ཆས་སོགས་ཕན་མེད་དུ་སོང་བ་རྣམས་ལྟ་བུའོ།
འཚོ་བའི་གད་སྙིགས་ཀྱི་ཐོན་ཚད་ག་འདྲ་བྱས་ཏེ་ཚོད་འཛིན་བྱེད་
དགོས།
ལན། འཚོ་བའི་གད་སྙིགས་ཀྱི་ཐོན་ཚད་ཚོད་འཛིན་བྱེད་རྒྱུ་ནི་འཚོ་
བའི་གད་སྙིགས་བཅོས་སྒྲིག་བྱེད་པའི་ཐབས་ལམ་ཡག་ཤོས་དེ་ཡིན། ནམ་
རྒྱུན་ནས་གྲོན་ཆུང་གྱི་འཚོ་བའི་གོམས་གཤིས་འཇགས་པ་བྱེད་པ་དང༌།
འགྱིག་འདྲེས་ཆེ་བའི་ལྟོ་སྣོད་དང་འཚོ་བའི་ཡོ་ཆས་གཙོར་འཛིན་པའི་རུལ་
དཀའ་བའི་ཅ་དངོས་ཀྱི་རིགས་ཉུང་ཙམ་བེད་སྤྱོད་རྒྱུ་དང༌། གཞན་ད་དུང་
ཐེངས་གཅིག་རང་བཞིན་གྱི་འཚོ་བའི་མཁོ་ཆས་གང་ཐུབ་ཀྱིས་སྤྱོད་ཚད་
ཉུང་དུ་གཏོང་དགོས་པ། ནམ་རྒྱུན་ནས་འཚོ་བའི་གད་སྙིགས་དོ་དམ་དང་
ཡང་དག་གཙང་སེལ་བྱེད་པའི་གོམས་གཤིས་དང་འདུ་ཤེས་གོང་མཐོར་
གཏོང་དགོས།
ཐེངས་གཅིག་སྤྱོད་པའི་འགྱིག་ཁུག་བེད་སྤྱོད་ཉུང་ཙམ་གཏོང་
དགོས་དོན་གང་ཡིན་ནམ།
ལན། འགྱིག་ཤོག་ནི་དུས་རྒྱུན་འཚོ་བའི་ནང་བེད་སྤྱོད་མང་པོ་གཏོང་
གི་ཡོད། དེང་སྐབས་འགྱིག་རོ་དང་འགྱིག་ཁུག་གི་སྦགས་བཙོག་དཀར་པོའི་
གནོད་འཚེས་ཁོར་ཡུག་ལ་དུས་ཡུན་རིང་པོའི་གནོད་འཚེ་གཏོང་བཞིན་ཡོད་
པས། ཐེངས་གཅིག་སྤྱོད་པའི་འགྱིག་ཁུག་བེད་སྤྱོད་ཉུང་ཙམ་གཏོང་རྒྱུ་ནི་མི་
ཚང་མའི་སྤྱི་ཚོགས་ཀྱི་འོས་འགན་དུ་གྱུར་ཡོད། རྣམ་ཀུན་འཚོ་བའི་ནང་ང་
ཚོས་གང་ཐུབ་ཀྱིས་འགྱིག་ཁུག་བེད་སྤྱོད་མི་གཏོང་བའི་ཕྱིར་ཤ་དང་ཚལ་
སོགས་ཉོ་བར་ཕེབས་སྐབས་རང་ཁྱིམ་ནས་རས་ཁུག་དང་སི་ར་ཁྱེར་ནས་
ཁྲོམ་ར་ནས་མཁོ་འདོན་བྱས་པའི་འགྱིག་ཁུག་ལེན་རྒྱུ་མེད་པ་དང་། རང་
གིས་བེད་སྤྱོད་གཏོང་བཞིན་པའི་རས་ཁུག་དང་སི་རར་གཙང་སྦྲ་ལེགས་པོ་
བྱས་ནས་བེད་སྤྱོད་གང་མང་མང་གཏོང་དགོས་པ། བེད་མེད་འགྱིག་
ཤོག་གང་བྱུང་དུ་མི་དབྱུག་པར་དམིགས་བཙུགས་གད་སྙིགས་བླུག་སྒམ་ནང་
བླུགས་དགོས།
གང་འདྲ་ཞིག་ལ་སྨན་བཅོས་གད་སྙིགས་ཟེར།
ལན། སྨན་བཅོས་འཕྲོད་བསྟེན་ལས་ཁུངས་ཀྱིས་སྨན་བཅོས་དང་།
རིམས་འགོག བདེ་སྲུང་། དེ་བཞིན་སྨན་བཅོས་དང་འབྲེལ་ཡོད་བྱེད་སྒོའི་
ཁྲོད་ཐོན་པའི་འགོས་ནད་རང་བཞིན་དང་དུག་ཤེད་རང་བཞིན་སོགས་ཀྱི་
ཉེན་ཁ་ཅན་གྱི་གད་སྙིགས་ལ་ཟེར།
སྨན་བཅོས་གད་སྙིགས་ལ་དབྱེ་བ་གང་དག་ཡོད་དམ།
ལན། འགོས་ནད་རང་བཞིན་གྱི་གད་སྙིགས། (ཕྲ་སྲིན་ཡོད་པའི་གད་
སྙིགས།)
ནད་ཕོག་རང་བཞིན་གྱི་གད་སྙིགས། (སྨན་བཅོས་ཁྲོད་ཐོན་པའི་
སྲོགས་ཆགས་ཕུང་པོ་དང་མིའི་དབང་པོ་སོགས།)
རྫས་འགྱུར་རང་བཞིན་གྱི་གད་སྙིགས། (དུག་ཤེད་དང་རུལ་བསླད་
ཡོང་བའི་རྫས་འགྱུར་དངོས་པོའི་རིགས།)
སྨན་རིགས་རང་བཞིན་གྱི་གད་སྙིགས། (དུས་ཚོད་ཡོལ་བའི་སྨན་
རིགས།)
སྨས་སྐྱོན་རང་བཞིན་གྱི་གད་སྙིགས། (མི་ལ་རྨས་སྐྱོན་བཟོ་སླ་བའི་
སྨན་བཅོས་ཡོ་ཆས་རིགས།)
རྒྱུན་གཏན་གྱི་སྨན་བཅོས་གད་སྙིགས་གང་དག་ཡོད་དམ།
ལན། འགོས་ནད་རང་བཞིན་གྱི་གད་སྙིགས་ཏེ་ནད་པས་བེད་སྤྱོད་
བཏང་ཟིན་པའི་སྲིང་བལ་དང་། རྨ་རས། ཀོ་ཡོལ། ནད་གོས། ཁྲག་བླུགས་ས་
བྱས་པའི་འགྱིག་ཁུག ཐེངས་གཅིག་ལས་བེད་སྤྱོད་གཏོང་མི་རུང་བའི་སྨན་
བཅོས་ཡོ་ཆས། འགོས་ནད་ཕོག་པའི་ནད་པའི་འཚོ་བའི་གད་སྙིགས་རིགས་
བཅས་སོ།
ནད་ཕོག་རང་བཞིན་གྱི་གད་སྙིགས་ཏེ་སྨན་བཅོས་བརྒྱུད་རིམ་ནང་
ཐོན་པའི་མིའི་གཟུགས་པོའི་ཆ་ཤས་དང༌། སྨན་བཅོས་ཚོད་ལྟ་བྱེད་པའི་སྲོག་
ཆགས་ཀྱི་ཕུང་པོ་སོགས།
རྫས་འགྱུར་རང་བཞིན་གྱི་གད་སྙིགས་ཏེ་གློག་པར་རྒྱག་ཆེད་ཀྱི་རྫས་
འགྱུར་དངོས་པོ་དང་། དུག་སེལ་བྱེད་ཆེད་ཀྱི་སྨན་ཆུ། འཕྲོ་བརླག་ཕྱིན་པའི་
ཚ་བ་བལྟ་ཆས།ཁྲག་ཤེད་བལྟ་ཆས་སོགས།
སྨན་རིགས་རང་བཞིན་གྱི་གད་སྙིགས་ཏེ་དུས་ཚོད་ཡོལ་བའི་སྨན་
རིགས་དང་། དུག་ཤེད་ཡོད་པའི་སྨན་རིགས། སྐྲན་འགྱུར་རང་བཞིན་གྱི་
སྨན་རིགས་སོགས།
རྨས་སྐྱོན་རང་བཞིན་གྱི་གད་སྙིགས་ཏེ་སྨན་བཅོས་ཀྱི་རྒྱུན་སྤྱོད་ཁབ་
དང་།གཤགས་བཅོས་ཆེད་སྤྱོད་གྲི་ཇེམ་ཙེ་སོགས།
སྨན་བཅོས་གད་སྙིགས་གཙང་སེལ་བྱེད་པར་གནད་དོན་གང་དག་
ཐུག་ཡོད་དམ།
ལན། སྨན་བཅོས་གད་སྙིགས་གཙང་སེལ་བྱེད་པར་ལྷག་བསྡད་པའི་
གནད་དོན་གཙོ་བོ་ནི།
1.སྨན་བཅོས་གད་སྙིགས་གང་བྱུང་དུ་གཡུག་པ།
2.སྨན་བཅོས་གད་སྙིགས་ལ་ཉེན་ཁ་ཇི་ལྟར་ཡོད་མེད་མི་ཤེས་པ།
3.སྨན་བཅོས་གད་སྙིགས་གཙང་སེལ་བྱེད་མཁན་གྱི་སྒྲིག་འཛུགས
དང་སྒྲིག་སྲོལ་དོན་འཁྱོལ་མི་ཡོང་བ།
4.གད་སྙིགས་དབྱེ་བ་ཕྱེ་བའི་སྒྲིག་གཞི་དང་སྒྲིག་ཆས་སོགས་ཀྱི་མ་
ལག་ཆ་མི་ཚང་བ།
5.དེ་ལས་ཀྱང་གལ་ཆེ་བ་ནི་སྤྱི་དམངས་ཀྱི་སྨན་བཅོས་གད་སྙིགས་དོ་
དམ་ལས་དོན་ལ་འཛིན་པའི་འདུ་ཤེས་ཧ་ཅང་ཞན་པས་གད་སྙིགས་གང་
བྱུང་དུ་གཡུག་པ།
གྲོང་གསེབ་ཁུལ་དུ་སྨན་བཅོས་གད་སྙིགས་དོ་དམ་ཐད་སྣང་ཚུལ་
གང་དག་ཡོད་དམ།
ལན། གྲོང་གསེབ་ཁུལ་གྱི་སྨན་པས་སྨན་བཅོས་གད་སྙིགས་ཀྱི་དོ་དམ་
ལ་འདུ་ཤེས་ཞན་རྐྱེན་གྲོང་མིར་དྲན་སྐུལ་མི་བྱེད་པ་མ་ཟད། སྨན་བཅོས་
གད་སྙིགས་ཀྱང་འཚོ་བའི་གད་སྙིགས་དང་འདྲེས་ནས་གཡུག་གིན་ཡོད།
ཁབ་དང་ཆུ་དམ་སོགས་རང་ཁྱིམ་དུ་བསྐྱོན་པ་མ་ཟད་སྨན་བཅོས་
གད་སྙིགས་རང་གར་འཚོ་བའི་གད་སྙིགས་དང་འདྲེས་ནས་གཡུག་གིན་ཡོད།
དུག་སེལ་མ་བྱས་པའི་ཁབ་ཆས་དང་གྲི། ཇེམ་ཙེ་སོགས་འཚོ་བའི་ཡོ་
ཆས་བྱེད་པ།
སྨན་བཅོས་གད་སྙིགས་བྱིས་པས་སྒྲུག་ནས་རྩེད་ཆས་བྱེད་པ།
སྨན་བཅོས་གད་སྙིགས་དོ་དམ་ཐད་ཁྱེད་ཉིད་ལ་དབང་ཆའམ་
འགན་འཁྲི་གང་འདྲ་ཡོད་དམ།
ལན། ཚན་པའམ་མི་སྒེར་སུ་འདྲ་ཞིག་ཡིན་རུང་སྨན་བཅོས་འཕྲོད་
བསྟེན་རྩ་འཛུགས་དང་སྨན་བཅོས་གད་སྙིགས་གཙང་སེལ་ཚན་པ། ལྟ་ཞིབ་
དང་དོ་དམ་ལས་ཁུངས་སམ་དེའི་ལས་མི་རྣམས་ཀྱིས་སྨན་བཅོས་གད་
སྙིགས་ཐག་གཅོད་བྱེད་སྟངས་དེ་«སྨན་བཅོས་གད་སྙིགས་གཙང་སེལ་
བཅའ་ཁྲིམས་》 ལས་འགལ་ཚེ་འབྲེལ་ཡོད་ཚན་པར་ཐེར་འདོན་དང་ཞུ་
གཏུགས་བྱེད་པའི་དབང་ཆ་ཡོད་ལ་དེ་ནི་ཁྱེད་ཀྱི་འགན་འཁྲི་ཡང་ཡིན།
སྨན་བཅོས་གད་སྙིགས་གང་བྱུང་གཡུག་ཚེ་གནོད་སྐྱོན་གང་ཡོད་དམ།
ལན། སྨན་བཅོས་གད་སྙིགས་ནི་འཚོ་བའི་གད་སྙིགས་དང་མི་འདྲ་བར་
དེར་ནད་འབུ་དང་གནོད་ལྡན་རྫས་འགྱུར་དངོས་པོ་འབོར་ཆེན་ཡོད་པ་མ་
ཟད། ཤུགས་ཆེ་བའི་འགོས་ནད་རང་བཞིན་དང་དུག་ཤེད། རུལ་བསླད་རང་
བཞིན་ཀྱི་གནོད་འཚེ་བཅས་ཡོད་པས་སྨན་བཅོས་གད་སྙིགས་གང་བྱུང་དུ་
གཡུགས་ཚེ་འཐུང་ཆུ་དང༌། ས་ཞིང་། མཁའ་རླུང་སོགས་ལ་བཙོག་སྐྱོན་བཟོ་
བ་དང་མིའི་རིགས་ཀྱི་བདེ་ཐང་ལ་ཐད་ཀར་གནོད་འཚེ་ཡོད་པས་དེ་དག་
ནད་རིམས་ཀྱི་ཡོངས་ཁུངས་ཡང་ཆགས་པའི་ཉེན་ཁ་ཡོད།
སྨན་བཅོས་གད་སྙིགས་གཙང་སེལ་བྱ་ཐབས་གང་དག་ཡོད་དམ།
ལན། སྨན་བཅོས་གད་སྙིགས་ཀྱི་ངོ་བོ་མི་འདྲ་བར་གཞིགས་ནས་བྱ་
ཐབས་མང་པོ་ཡོད་རུང་སྤྱིར་བཏང་གི་བྱ་ཐབས་ལ་དབྱེ་ན་གསུམ་ཡོད་དེ་
དང་པོ་དུག་སེལ་བྱེད་པ། གཉིས་པ་མེར་བསྲེགས་པ། གསུམ་པ་སྔོན་ལ་ཐག་
གཅོད་བྱས་རྗེས་བདེ་འཇགས་ངང་ས་སྦས་གཏོང་བ་བཅས་སོ།
ང་ཚོས་རྒྱུན་གཏན་སྨན་བཅོས་གད་སྙིགས་ཇི་ལྟར་བྱས་ནས་གཙང་
སེལ་བྱེད་དགོས།
ལན། སྨན་ཁང་དུ་ཡོད་དུས་གད་སྙིགས་ཐོན་ཚེ་སྨན་ཁང་གི་ཆེད་སྤྱོད་
མདོག་སེར་པོ་ཡིན་པའི་གད་སྙིགས་བླུགས་སྒམ་ནང་བླུགས་དགོས།
རང་ཁྱིམ་དུ་སྨན་བཅོས་གད་སྙིགས་དོན་ཚེ་འགྱིག་ཤོག་ནང་བཏུམས་
ནས་འཕྲོད་བསྟེན་ཁང་ངམ་སྨན་ཁང་དུ་སྐྱེལ་དགོས།
སྨན་བཅོས་གད་སྙིགས་ཐོབ་ཐང་ཡོད་པའི་འཕྲོད་བསྟེན་ལས་ཁུངས་
དང་་ལག་རྩལ་མི་སྣས་མ་གཏོགས་གང་བྱུང་གིས་གཙང་སེལ་བྱེད་མི་ཆོག
སྨན་ཁང་གི་ཆུ་སྙིགས་ཞེས་པ་དེ་གང་ཡིན་ནམ།
ལན། སྨན་ཁང་གི་ཆུ་སྙིགས་ཞེས་པ་ནི་སྨན་ཁང་གི་ཆེད་སྤྱོད་སྦུ་གུའི་
ནང་འབུད་པའི་ཆུ་སྙིགས་ལ་ཟེར། ཆུའི་སྤུས་ཚད་ནི་སྨན་ཁང་གི་ངོ་བོ་དང་།
གཞི་ཁྱོན། དེའི་གནས་སའི་ས་ཁུལ་མི་འདྲ་བ་དང་བསྟུན་ནས་ཁྱད་པར་ཡོད།
ནད་ཁྲི་རེ་རེ་ལ་ཉིན་ལྟར་ཕྱིར་འབུད་བྱེད་པའི་ཆུ་སྙིགས་200-1000Lཙམ་
ཟིན་གྱི་ཡོད། སྨན་ཁང་གི་ཆུ་སྙིགས་ཁྲོད་ཀྱི་སྦགས་བཙོག་དངོས་པོ་གཙོ་བོ་
ནི། གཞན་བརྟེན་སྲིན་འབུ་དང་ནད་འབུ། ནད་དུག་སོགས་ཚུད་ཡོད། སྐྱེ་
ལྡན་དངོས་པོའམ་དངོས་རིགས། འཕྱོ་བའི་དངོས་རིགས། གཡེང་བའི་དངོས་
པོ་དང་།འཕྲོ་ནུས་ལྡན་པའི་སྦགས་བཙོག་དངོས་པོ་སོགས་ཡོད། ཐག་གཅོད་
མ་བྱས་པའི་ཆུ་སྙིགས་ནང་དུ་སྲིན་འབུ་འདུས་ཚད་ཁྱོན་འབོར་ཧའོ་ཧྲེང་
108ཡན་ཟིན་གྱི་ཡོད།
གང་འདྲ་ཞིག་ལ་ཨར་སྐྲུན་གད་སྙིགས་ཟེར།
ལན། ཨར་སྐྲུན་གད་སྙིགས་ནི་མི་སྒེར་རམ་ཚན་པ་ཁག་གིས་ཁང་པ་
དང༌། སྒྲིག་ཆས། སྦུག་ལམ་ལ་སོགས་འཛུགས་སྐྲུན་བྱེད་པ་དང་། བཤིག་པ།
ཉམས་གསོ་བྱེད་པ་བཅས་ཀྱི་བརྒྱུད་རིམ་ནང་དུ་ཐོན་པའི་ས་རོ་རྡོ་རོ་དང༌།
འཕྲོ་བརླག་ཕྱིན་ནས་གཡུག་བཞག་པའི་རྒྱུ་ཆ་སྣ་ཚོགས་ཚུད་པའི་གད་
སྙིགས་ཐམས་ཅད་ལ་ཟེར་བ་ཡིན།
ཨར་སྐྲུན་གད་སྙིགས་ཀྱི་གྲུབ་ཆ་གཙོ་བོ་གང་དག་ཡིན།
ལན། ཨར་སྐྲུན་གད་སྙིགས་ཀྱི་གྲུབ་ཆ་གཙོ་བོ་ནི་ས་རོ་རྡོ་རོ་དང༌།
ལྕགས་རིགས་ཀྱི་སྙིགས་རོ། ཨར་འདམ་དང་འདྲེས་པའི་ས་རྡོ། ཨར་ལས་ནང་
བེད་སྤྱོད་བྱས་པའི་རྒྱུ་ཆ་སྣ་ཚོགས་ཀྱི་ལྷག་འཕྲོ་རྣམས་ཡིན།
ཨར་སྐྲུན་གད་སྙིགས་གང་བྱུང་དུ་གཡུག་ན་གནོད་སྐྱོན་གང་ཡོད།
ལན། ཨར་སྐྲུན་གད་སྙིགས་ཀྱིས་ཁོར་ཡུག་ལ་གནོད་འཚེ་ཆེན་པོ་ཡོད་
པ་སྟེ། མཁའ་རླུང་ལ་གནོད་འཚེ་ཆེ་ཞིང་། སྲོག་ཆགས་དང་སྐྱེ་དངོས་དེ་
བཞིན་ས་སྟེང་གི་ཆུ་དང་ས་འོག་གི་ཆུ། ཞིང་ས་ལ་སོགས་པར་གནོད་འཚེ་
ཤིན་ཏུ་ཆེན་པོ་ཡོད་པ་མ་ཟད། ད་དུང་ཡུལ་ལྗོངས་ཀྱི་མཛེས་པ་ལ་ཡང་
གནོད་འཚེ་བཟོ་གིན་ཡོད།
ཨར་སྐྲུན་གད་སྙིགས་ཀྱིས་ཆུའི་ཐོན་ཁུངས་ལ་གནོད་སྐྱོན་གང་ཡོད་
དམ།
ལན། ཨར་སྐྲུན་གད་སྙིགས་ཕུང་གསོག་རྒྱག་པ་དང་ས་སྦས་གཏོང་བའི་
བརྒྱུད་རིམ་ཁྲོད་ཆར་ཆུས་བཙོག་པ་རྣམས་འདེད་འགྲོ་བ་དང་། ཆུ་ཤུགས་
ཀྱིས་འདེད་ནས་ས་འོག་གི་ཆུ་དང་ས་སྟེང་གི་ཆུ་མཉམ་དུ་འདྲེས་ཏེ་ཆུ་ལ་
བཙོག་སྐྱོན་འགྲོ་བ་དང་འཛག་ཆུ་དེས་ཉེ་འཁོར་གྱི་ས་སྟེང་གི་ཆུ་དང་ས་
འོག་གི་ཆུ་ལ་ཚབས་ཆེའི་བཙོག་སྐྱོན་བཟོ་ཡི་ཡོད། གད་སྙིགས་ཕུང་གསོག་
རྒྱག་ཁུལ་གྱི་ས་སྟེང་གི་ཆུ་ལ་བཙོག་སྐྱོན་འགྲོ་བའི་བརྒྱུད་རིམ་ནི། གཅིག་
ནས་གད་སྙིགས་གཤོ་བའི་སྐབས་སུ་གད་རོ་གད་སྙིགས་ཕུང་གསོག་རྒྱག་
ཁུལ་གྱི་ཆུ་རྫིང་དང་ཆུ་ཡུར་གྱི་ནང་དུ་ལྷུང་བ། གཉིས་ནས་གད་སྙིགས་ལས་
འཛག་པའི་ཆུ་དེ་དག་ས་སྟེང་དུ་རྒྱུག་ནས་ས་སྟེང་གི་ཆུར་བཙོག་སྐྱོན་ཤོར་
བ། གསུམ་ནས་གད་སྙིགས་ལས་འཛག་པའི་ཆུ་དེ་དག་རིམ་བཞིན་ས་འོག་ཏུ་
སིམ་ནས་གཙང་ཆུ་དང་འདྲེས་པ། གད་སྙིགས་ཕུང་གསོག་རྒྱག་ཁུལ་གྱི་ས་
འོག་གི་ཆུ་ལ་བཙོག་སྐྱོན་བཟོ་བའི་བརྒྱུད་རིམ་གཙོ་བོ་ནི་གད་སྙིགས་ཀྱི་
བཙོག་ཁུ་དེ་དག་ཆར་ཆུ་སོགས་དང་མཉམ་དུ་འདྲེས་ཏེ་རིམ་བཞིན་ས་འོག་
ཏུ་སིམ་ནས་ས་འོག་གི་ཆུ་དང་འདྲེས་པ། དེ་ནས་གད་སྙིགས་ཀྱིས་བཙོག་
སྐྱོན་བཟོས་པའི་རྒྱུག་ཆུ་དང་རྫིང་བུའི་ཆུ་སོགས་ས་འོག་ཏུ་སིམ་ནས་ས་འོག་
གི་གཙང་ཆུ་ལ་བཙོག་སྐྱོན་ཆེན་པོ་བཟོ་བ། མ་ཟད་གད་སྙིགས་ལས་འཛག་
པའི་ཆུ་དེ་དག་ནང་གནོད་ལྡན་གྱི་རྫས་འགྱུར་དངོས་པོ་ཡོད་ལ་ད་དུང་
ལྕགས་རིགས་དང་ལྕགས་རིགས་མིན་པའི་རྫས་འགྱུར་དངོས་པོ་ཧ་ཅང་མང་
བས་ཆུའི་ནང་གྲུབ་ཆ་ཧ་ཅང་རྙོག་རྫིང་ཆེན་པོ་ཡོད། གལ་ཏེ་ཆུ་དེ་དག་
བཏུངས་ཚེ་མིའི་ལུས་ཁམས་ལ་གནོད་འཚེ་ཆེན་པོ་བཟོ་ཡི་ཡོད།
ཨར་སྐྲུན་གད་སྙིགས་ཀྱིས་མཁའ་རླུང་སྤུས་ཚད་ལ་བཙོག་སྐྱོན་གང་
ཡོད་དམ།
ལན། གྲོང་ཁྱེར་གྱི་འཕོ་འགྱུར་གྱི་གོམས་སྟབས་དང་བསྟུན་ནས། ཨར་
ལས་གད་སྙིགས་འབོར་ཆེན་གང་སར་ཕུང་གསོག་བརྒྱབ་པས་དེ་དག་གིས་
ས་ཆ་ཟིན་པ་དང་། །ཁོར་ཡུག་ལ་བཙོག་སྐྱོན་བཟོ་བ་མ་ཟད་དུས་ཐུང་ནང་
མཁའ་རླུང་ལ་ཡང་བཙོག་སྐྱོན་ཆེན་པོ་བཟོ་ཡི་ཡོད། སྔར་ནས་ད་བར། རང་
རྒྱལ་གྱི་ཨར་སྐྲུན་གད་སྙིགས་མང་ཆེ་བ་ནི་ས་སྟེང་དུ་རང་དགར་ཕུང་
གསོག་རྒྱག་པའམ་ས་འོག་ཏུ་སྦས་ནས་ཐག་གཅོད་བྱེད་ཀྱི་ཡོད། འོན་ཀྱང་
ཨར་སྐྲུན་གད་སྙིགས་ཕུང་གསོག་རྒྱག་པའི་བརྒྱུད་རིམ་ཁྲོད། དྲོད་ཚད་དང་
ཆུ་སོགས་ཀྱི་ནུས་པའི་འོག་རྫས་འགྱུར་གྱི་དངོས་པོ་ཁ་ཤས་ལ་འགྱུར་བ་སྣ་
སོགས་འགྲོ་བ་དང་། དེ་ལས་གནོད་འཚེ་ཆེ་བའི་དབུགས་གཟུགས་བྱུང་བ།
གད་སྙིགས་ཁ་ཤས་རུལ་ནས་བཙོག་དྲི་གང་སར་ཁྱབ་པ། གད་སྙིགས་ཁྲོད་ཀྱི་
ནད་འབུ་དང་། ཐལ་རྡུལ་སོགས་རླུང་གིས་འཁྱེར་ནས་གང་སར་ཁྱབ་སྟེ།
མཁའ་རླུང་ལ་བཙོག་སྐྱོན་བཟོ་བ། ད་དུང་འབར་སླ་བའི་གད་སྙིགས་ཉུང་
ཤས་ཀྱིས་མེ་འབར་བའི་བརྒྱུད་རིམ་ཁྲོད། སྐྲན་ནད་བཟོ་བའི་དུག་ལྡན་གྱི་
དངོས་པོ་ཆགས་ཀྱི་ཡོད་པ་དང་། མཁའ་རླུང་ལ་སླར་ཡང་བཙོག་སྐྱོན་བཟོ་
ཡི་ཡོད།
ཨར་སྐྲུན་གད་སྙིགས་ཀྱིས་ས་ཆ་ཟིན་པའི་སྐྱོན་ཞེས་པ་དེར་ངོས་
འཛིན་ཇི་ལྟར་བྱེད་དགོས་སམ།
ལན། གྲོང་ཁྱེར་དང་གྲོང་གསེབ་མང་པོ་ཞིག་ལ་ཨར་སྐྲུན་གད་སྙིགས་
ཕུང་གསོག་རྒྱག་སའི་ཆེད་སྤྱོད་ས་ཆ་གཏན་འཁེལ་མེད་པ་དང་སྒྲིག་སྲོལ་
གཏན་འབེབས་མེད་པ་ཞིག་ཡིན་ཞིང་། ལས་གྲྭའི་ཉེ་འགྲམ་གང་སར་ཨར་
སྐྲུན་གད་སྙིགས་ཕུང་གསོག་རྒྱག་པ་དང་ཁོ་ཚོར་གད་སྙིགས་ཐག་གཅོད་
བྱེད་པའི་ཐབས་ཤེས་ཤིན་ཏུ་ཉུང༌། ཨར་སྐྲུན་གད་སྙིགས་རང་དགར་ཕུང་
གསོག་རྒྱག་པའམ་ས་འོག་ཏུ་སྦས་པ། ཡང་ན་མེ་ལ་བསྲེག་པ་ནི་ཁོ་ཚོས་གད་
སྙིགས་ཐགས་གཅོད་བྱེད་པའི་ཐབས་ལམ་གཙོ་བོ་དེ་ཡིན། གད་སྙིགས་ཐག་
གཅོད་བྱེད་པའི་ཐབས་ཉུང་ལ་དོ་དམ་དེ་ཙམ་ནན་པོ་བྱེད་མཁན་མེད་པས་
ལས་གྲྭ་མང་ཆེ་བས་ཐད་ཀར་ས་ཆ་གང་རུང་དུ་ཕུང་གསོག་རྒྱག་གི་ཡོད་
པས་དེས་ས་ཆ་མང་པོ་ཟིན་གྱི་ཡོད། གྲོང་ཁྱེར་གྱི་མི་འབོར་ཇེ་མང་དུ་འགྲོ་བ་
དང་། གྲོང་ཁྱེར་འཛུགས་སྐྲུན་འགྲོ་མགྱོགས་པས་ཨར་སྐྲུན་གད་སྙིགས་ཀྱིས་
ཟིན་པའི་ས་ཆ་དེ་ཚོའི་རིན་ཐང་ཡང་ཇེ་ཆེར་འགྲོ་གིན་ཡོད། བྱས་ཙང་ཨར་
སྐྲུན་གད་སྙིགས་ཀྱིས་ཟིན་པའི་ས་ཆ་དེ་དག་ལ་བཙོག་སྐྱོན་ཤོར་ཡོད་པ་མ་
ཟད། དེས་གྲོང་ཁྱེར་གྱི་འཛུགས་སྐྲུན་ལའང་འགོག་རྐྱེན་ཆེན་པོ་བཟོ་ཡི་ཡོད།
ཨར་སྐྲུན་གད་སྙིགས་ཀྱིས་ཞིང་སར་ཤུགས་རྐྱེན་གང་དག་ཕོག་གིན་
ཡོད།
ལན། གྲོང་ཁྱེར་གྱི་འཛུགས་སྐྲུན་ཇེ་མགྱོགས་ཏུ་འགྲོ་བ་དང་། ཨར་སྐྲུན་
གད་སྙིགས་ཀྱང་ཇེ་མང་དུ་སོང་ནས་ཨར་སྐྲུན་གད་སྙིགས་ཀྱིས་བཟུང་བའི་
ས་ཆའི་རྒྱ་ཁྱོན་ཡང་ཆེ་རུ་ཕྱིན་ཡོད། ས་ཁུལ་མང་པོ་ཞིག་ལ་ཨར་སྐྲུན་གད་
སྙིགས་ཐད་ཀར་ཕུང་གསོག་རྒྱག་པ་དང་ཉི་མའི་འོད་ཟེར་ཐད་ཀར་ཕོག་
སྐབས་དེས་རྫས་འགྱུར་དང་སྐྱེས་དངོས་ཀྱི་འགྱུར་བ་སྣ་ཚོགས་བྱུང་བས་
སྦགས་བཙོག་དང་རྫས་འགྱུར་དངོས་པོ་ས་འོག་ཏུ་ཤོར་ནས་ཞིང་སར་
གནོད་འཚེ་ཆེན་པོ་བཟོ་བ་དང་ས་ཞིང་དེ་ཚོའི་ཐོན་རྫས་ཀྱི་སྤུས་ཚད་ཇེ་
ཞན་དུ་འགྲོ་ལ་ཐོན་སྐྱེད་ནུས་ཤུགས་ཀྱང་ཆུང་དུ་འགྲོ་ཡི་ཡོད།
ཨར་སྐྲུན་གད་སྙིགས་ནང་དུག་ཤེད་ལྡན་པའི་སྦགས་བཙོག་དངོས་
པོ་གང་དག་ཡོད་དམ།
ལན། ཨར་སྐྲུན་གད་སྙིགས་ཐད་ཀར་ས་འོག་ཏུ་སྦས་པའམ་ཕུང་གསོག་
བརྒྱབ་པ་ལས་ས་འོག་གི་ཆུ་ལ་དུག་ཤེད་ཀྱི་བཙོག་སྐྱོན་ཤོར་བ་དང་ཨར་
སྐྲུན་གད་སྙིགས་མེ་ལ་བསྲེག་སྐབས་དུག་ལྡན་དངོས་པོས་མཁའ་རླུང་ལ་
བཙོག་སྐྱོན་བཟོ་བ། ཨར་སྐྲུན་གད་སྙིགས་དེ་ཚོས་ས་རྒྱུ་དང་རྩྭ་རྩི་ཤིང་ལ་
དུག་སྐྱོན་བཟོས་པ་ཡང་ཡོད། ས་འོག་གི་ཆུ་དང་མཁའ་རླུང་། ཚལ་རིགས་ལ་
སོགས་པ་མི་ཚོས་ཐད་ཀར་བེད་སྤྱོད་བྱས་པས་མི་ལ་ཡང་དུག་ཤེད་ཕོག་
པའི་ཉེན་ཁ་ཡང་ཡོད།
ཨར་སྐྲུན་གད་སྙིགས་ཐག་གཅོད་ཇི་ལྟར་བྱེད་དགོས་སམ།
ལན། ཨར་སྐྲུན་གད་སྙིགས་ནང་ནས་དུག་ཡོད་དང་དུག་མེད། ཁོར་
ཡུག་ལ་གནོད་འཚེ་ཆེ་བ་དང་ཆུང་བ་སོགས་དབྱེ་བ་ནན་པོ་ཕྱེ་ནས་ཐག་
གཅོད་བྱེད་དགོས།གང་བྱུང་དུ་ས་སྦས་གཏོང་མི་རུང་ལ་མེར་ཡང་བསྲེག་མི་
རུང༌། གལ་སྲིད་རྡོ་དང་ས། ལྕགས་ལ་སོགས་པའི་སྙིགས་རོ་བསྐྱར་དུ་བེད་
སྤྱོད་བྱས་ན་ཐོན་ཁུངས་གསར་པ་འབྱུང་བ་དང་སྙིགས་རོ་ཐག་གཅོད་་ཐུབ་
པའི་གཅིག་གོ་གཉིས་ཆོད་ཀྱི་ནུས་པ་ཆེན་པོ་ཐོན་སྲིད་ལ་གཞན་ཡང་ས་ཁུལ་
དེའི་སྲིད་གཞུང་དང་གད་སྙིགས་ཐག་གཅོད་འབྲེལ་ཡོད་ལས་ཁུངས་ཀྱི་
གཏན་འབེབས་དང་བསྟུན་ནས་ཐག་གཅོད་ནན་པོ་བྱེད་དགོས།
ཨར་སྐྲུན་གད་སྙིགས་ནང་གི་གྲུབ་ཆ་གང་དག་བསྐྱར་དུ་བེད་སྤྱོད་
བྱེད་ཆོག་གམ།
ལན། ས་དང་རྡོ། ལྕགས་རོ་སོགས་དབྱེ་བ་སོ་སོར་ཕྱེ་ནས་བེད་སྤྱོད་
བསྐྱར་དུ་བྱེད་ཆོག་པ་དང་ཨར་འདམ་དང་འདྲེས་པའི་ས་རྡོ་དག་ཡང་
བསྐྱར་བཟོ་བཅོས་བྱས་ནས་ལམ་ཁ་སོགས་འཛུགས་སྐྲུན་བྱེད་སྐབས་རྒྱོང
བྱེད་དུས་སྤྱོད་ཆོག
ཟ་ཁང་ཐབ་ཚང་ནང་གི་གད་སྙིགས་ལ་གྲུབ་ཆའི་ཐད་ནས་ཁྱད་
ཆོས་གང་ཡོད།
ལན། ཟ་ཁང་ཐབ་ཚང་ནང་གི་གད་སྙིགས་ཀྱི་གྲུབ་ཆའི་ཡོངས་ཁུངས་
མི་འདྲ་ལ་གཟུགས་དབྱིབས་རྙོག་འཛིང་ཆེ་བ།ཐོན་ཚད་འབོར་ཆེ་བ། ཆུ་མང་
བ། ཚྭ་འདྲེས་ཚད་མཐོ་བ། འགའ་ཞིག་ལ་སྐྱུར་ཁུའི་རིགས་མང་བ། རུལ་སླ་བ།
ངོ་བོ་འགྱུར་བདེ་བ། དྲི་ངན་ཐོན་པ་སོགས་ཀྱི་ཁོར་ཡུག་འཕྲོད་བསྟེན་ལ་
ཤུགས་རྐྱེན་ངན་པོ་ཐེབས་པ་དང་སྐྱེ་དངོས་ཕྲ་རབ་ཀྱི་ནད་འབུ་དང་། འབུ་
ཕྲ་སོགས་སྐྱེ་འཚར་བྱེད་སླ་བ། གཙང་སེལ་བྱེད་དཀའ་བ་སོགས་ཀྱི་ཁྱད་ཆོས་
དང་ལྡན་ཡོད།
ཟ་ཁང་ཐབ་ཚང་གད་སྙིགས་ཀྱིས་བཟོས་པའི་བཙོག་སྐྱོན་གནད་
དོན་གང་དག་ཡོད།
ལན། ཟ་ཁང་ཐབ་ཚང་གད་སྙིགས་ནི་འཚོ་བའི་ཁོར་ཡུག་ལ་ཚབས་
ཆེའི་བཙོག་སྐྱོན་གཏོང་མཁན་གྱི་གད་སྙིགས་ཤིག་ཡིན། རྒྱུ་མཚན་ནི་མིས་
གད་སྙིགས་དེ་རིགས་གང་བྱུང་བཤོས་བཞག་པ་དང་། ཆར་ཆུའི་རྒྱུག་ལམ་
དང་བཙོག་ཆུའི་རྒྱུག་ལམ། གསང་སྤྱོད་སོགས་ཀྱི་ནང་འགྲོ་བ། དེ་ལྟར་ཡུན་
རིང་གཙང་སེལ་བྱེད་མཁན་མེད་པར་ལུས་སྟབས་རུལ་ལྷད་བྱུང་ནས་དྲི་
ངན་གང་སར་ཁྱབ་སྟེ་འཚོ་བའི་ཁོར་ཡུག་གི་མཁའ་རླུང་ལ་བཙོག་སྐྱོན་
གཏོང་བ་མ་ཟད་མིའི་དབུགས་འབྱིན་རྔུབ་བྱེད་སྐབས་གློ་བའི་ནང་རྔུབས་
ནས་ནད་རིགས་མང་པོ་སློང་བ་དང༌། ཆུའི་རྒྱུག་ལམ་ནང་ཕྱིན་ན་དེས་ཆུར་
བཙོག་སྐྱོན་ཕོག་ནས་ཆུ་དེ་རིགས་བཏུང་ཚེ་མིའི་བདེ་ཐང་ལ་གནོད་འཚེ་
གཏོང་བ་ཡིན་པས་དེར་བརྟེན་རྒྱལ་ཁབ་ཕྱི་ནང་དུ་ད་བར་ཟ་ཁང་ཐབ་ཚང་
གི་གད་སྙིགས་གཙང་སེལ་དང་ཐག་གཅོད་བྱེད་རྒྱུ་ནི་གནད་དོན་ཆེ་གྲས་སུ་
གྱུར་ཡོད་ལ་དེར་དོ་དམ་དང་ཐག་གཅོད་བྱེད་པའི་ཐབས་ལམ་ཡང་མང་
དག་ཞིག་བྱུང་དང་འབྱུང་མུས་ཡིན།
ཟ་ཁང་ཐབ་ཚང་གད་སྙིགས་གཙང་སེལ་དང་ཐག་གཅོད་བྱེད་པའི་
ད་ལྟའི་གནས་བབ་གང་འདྲ་ཡིན།
ལན། གད་སྙིགས་གཙང་སེལ་དང་ཐག་གཅོད་བྱེད་པའི་དོ་དམ་གྱི་
སྒྲིག་གཞི་ལེགས་པོ་ཞིག་མེད་པ་དང༌། བསྐྱར་དུ་བེད་སྤྱོད་གཏོང་ཐབས་ཀྱི་
ལག་རྩལ་དང་དོན་དངོས་ལས་གྲྭའི་ཁེ་ལས་ཉུང་བ། ཟ་ཁང་ཐབ་ཚང་གད་
སྙིགས་གནོད་འཚེ་མེད་པར་གཙང་སེལ་བྱེད་པའམ་ཐོན་ཁུངས་ཡང་བསྐྱར་
བེད་སྤྱོད་པ་སོགས་མངོན་འགྱུར་མི་ཐུབ་པས་གནོད་འཚེ་མེད་པར་གཙང་
སེལ་དང་ཐག་གཅོད་མ་བྱས་སྔོན་ལ་ཐད་ཀར་ཕག་པ་དང༌། ཁྱིམ་བྱ། དེ་
བཞིན་དུད་འགྲོའི་གཟན་ཆག་བྱེད་པ། དེ་ལྟར་བྱས་ཚེ་གད་སྙིགས་དེ་རིགས་
གསོག་ཉར་བྱེད་པའི་རིང་ནད་རིགས་སློང་བ་དང༌། སྐྱེ་དངོས་ཕྲ་རབ་ཀྱི་
ནད་འབུ་སོགས་བརྒྱུད་ནས་ན་ཚ་ཕན་ཚུན་འགོས་པའམ་གཞན་ལ་ཡང་
བཙོག་སྐྱོན་བཟོ་བ་ཡིན་ལ། ཡང་ཐད་ཀར་ས་སྦས་བཏང་ནས་གཙང་སེལ་
བྱེད་པ་དེས་གད་སྙིགས་དེ་རིགས་ནང་ཆུ་མང་བ་དང་རུལ་སླ་བ་སོགས་ཀྱི་
རྐྱེན་པས་དེ་ལྟར་བྱས་ཚེ་གད་སྙིགས་ཀྱི་ཟགས་ཆུ་དང༌། རླངས་གཟུགས་དག་
གནོད་འཚེ་མེད་པར་གཙང་སེལ་བྱེད་པའི་འགྲོ་དངུལ་འབོར་ཆེན་དགོས་ཀྱི་
ཡོད།
རྒྱལ་ཁབ་ཕྱི་ནང་དུ་ཟ་ཁང་ཐབ་ཚང་གད་སྙིགས་གཙང་སེལ་བྱེད་
པའི་ལག་རྩལ་གཙོ་བོ་གང་དག་ཡོད་དམ།
ལན། སྤྱིར་རིགས་པའི་གཞུང་ལུགས་ཀྱི་ངོས་ནས་དབྱེ་ན་དངོས་ཁམས་
ཀྱི་གཙང་སེལ་བྱ་ཐབས་དང་། སྐྱེ་དངོས་ཀྱི་གཙང་སེལ། རྫས་འགྱུར་གྱི་
གཙང་སེལ་བྱ་ཐབས་བཅས་གཙོ་བོར་གསུམ་དུ་དབྱེ་ཞིང་། ཞིབ་ཕྲའི་གཙང་
སེལ་བྱེད་པའི་ལག་རྩལ་གཙོ་བོ་ལ་དབྱེ་ན་མེར་བསྲེག་པ་དང་། ས་སྦས་
གཏོང་བ། བསྙལ་བ་སོགས་ཡོད། འདིར་བཤད་པའི་མེར་བསྲེགས་པ་དང༌།
ས་སྦས་གཏོང་བ་ནི་སྔར་རྒྱུན་གྱི་མེར་བསྲེགས་དང་ས་སྦས་གཏོང་བ་དང་
མི་འདྲ་བར་མིས་ལས་གྲྭའི་ཐབས་ཇུས་ལ་བརྟེན་ནས་ཁོར་ཡུག་ལ་གནོད་
སྦགས་བཙོག་དངོས་པོ་རྣམས་གཙང་སེལ་བྱེད་པའི་ལག་རྩལ་རིགས་ཤིག་
ཡིན།
ཟ་ཁང་ཐབ་ཚང་གད་སྙིགས་གཙང་སེལ་ཐག་གཅོད་བྱེད་ཐབས་
ལེགས་ཤོས་དེ་གང་ཡིན་ནམ།
ལན། ཟ་ཁང་ཐབ་ཚང་གད་སྙིགས་གཙང་སེལ་བྱེད་པའི་ལག་རྩལ་མི་
འདྲ་བ་མང་པོ་ཡོད། འོན་ཀྱང་དེའི་ནང་ནས་སྐྱེ་དངོས་གཙང་སེལ་བྱེད་
ཐབས་དེས་ཁོར་ཡུག་ལ་ཤུགས་རྐྱེན་ཆུང་བ་དང་། བསྐྱར་ཐོན་ནུས་ཁུངས་
བསྡུ་རུབ་ཐུབ་པ། ཁོར་ཡུག་ལ་ཕན་ནུས་ཡོད་པའི་ཐོན་རྫས་གཉིས་པ་ཐོན་
པ་བཅས་ཡིན་སྟབས་ཁོར་ཡུག་སྲུང་སྐྱོབ་དང་དཔལ་འབྱོར་ཕན་ནུས་མཐོ་
པོ་ཡོད་པས་སྐྱེ་དངོས་གཙང་སེལ་བྱ་ཐབས་ནི་ད་བར་ཟ་ཁང་ཐབ་ཚང་
གད་སྙིགས་གཙང་སེལ་ཐག་གཅོད་བྱེད་ཐབས་ལེགས་ཤོས་ཞིག་ཡིན།
ཟ་ཁང་ཐབ་ཚང་གད་སྙིགས་ཁེར་རྐྱང་གཙང་སེལ་ལམ་ཐག་གཅོད་
བྱེད་དགོས་དོན་གང་ཡིན་ནམ།
ལན། རྒྱལ་ནང་དུ་གྲོང་ཁྱེར་མི་ཉུང་བ་ཞིག་ལ་ཟ་ཁང་ཐབ་ཚང་གད་
སྙིགས་དུད་འགྲོར་སྟེར་ནས་བདེ་ཐང་ལ་གནད་དོན་འཕྲད་པ། དེ་དག་འཚོ་
བའི་གད་སྙིགས་དང་མཉམ་དུ་འདྲེས་ཚེ་ཐོན་ཁུངས་འབོར་ཆེན་འཕྲོ་བརླག་
འགྲོ་བ། ཟ་ཁང་ཐབ་ཚང་གད་སྙིགས་ཀྱི་དྲོད་ཚད་དམའ་ལ་ཆུ་མང་བས་
མེར་བསྲེག་གཏོང་བའི་ཆ་རྐྱེན་མི་ཚང་བ། ས་སྦས་གཏོང་བའི་སྐབས་སྣུམ་
དང་ཚྭ་རིགས་མང་བས་ས་རྒྱུར་གནོད་པ་ཆེ་ལ་ཟགས་ཆུ་གཙང་སེལ་དཀའ་
བ་བཅས་ཀྱི་གནད་དོན་མི་ཉུང་བ་ཞིག་འཕྲད་སྟབས་དེང་དུས་རྒྱལ་ཕྱི་རྒྱལ་
ནང་དུ་དམིགས་བསལ་གཏན་འབེབས་བཟོས་ནས་གྲོང་ཁྱེར་ནང་གི་འབོར་
ཆེ་བའི་ཟ་ཁང་ཐབ་ཚང་གི་གད་སྙིགས་དེ་གད་སྙིགས་གཞན་དང་མ་འདྲེས་
པར་ངེས་པར་དུ་ཁེར་རྐྱང་དུ་གཙང་སེལ་བྱེད་དགོས་པ་ཡིན།
གནོད་འཚེ་མེད་པའི་སྒོ་ནས་ཟ་ཁང་ཐབ་ཚང་གད་སྙིགས་ཐོན་
ཁུངས་ཅན་དུ་ཐག་གཅོད་བྱེད་ཐུབ་ཚེ་དགེ་མཚན་གང་ཐོན་ཐུབ།
ལན། དེ་ལྟར་ཐུབ་ཚེ་ཟས་རིགས་བདེ་འཇགས་ཀྱི་གནད་དོན་ཉུང་
དུ་གཏོང་ཐུབ་པ་དང་། གྲོང་ཁྱེར་གྱི་ཁོར་ཡུག་བཙོག་སྐྱོན་ཉུང་དུ་གཏོང་
ཐུབ་པ། ནུས་པའི་འབྱུང་ཁུངས་ལ་འགྱུར་ཐུབ་པས་ཐོན་ཁུངས་གཞན་ལ་
གྲོན་ཆུང་ཐུབ་པ་སོགས་ཀྱི་དགེ་མཚན་མང་དུ་ལྡན།
མི་རྣམས་ཀྱིས་ས་འོག་ཆུ་ལ་གསར་སྤེལ་ཇེ་ཆེར་གཏོང་བའི་རྒྱུ་
མཚན་གང་ཡིན།
ལན། ས་ངོས་ཆུའི་ཐོན་ཁུངས་དཀོན་པ་དང་། ས་ངོས་ཆུའི་སྤུས་ཚད་
འགན་སྲུང་བྱེད་དཀའ་བ། ས་ངོས་ཆུ་དང་བསྡུར་ན་ས་འོག་ཆུ་ལ་སྙོམས་
སྒྲིག་ཀྱི་ནུས་པ་ཆེ་བ་ཡོད་པས་ཐན་སྐྱོན་འགོག་སེལ་ཡང་བྱེད་ཐུབ་པའི་ནུས་
པ་ལྡན།
ས་འོག་ཆུ་ལ་དགེ་མཚན་གང་དང་གང་ལྡན་ཡོད་དམ།
ལན། ས་ངོས་ཆུ་དང་བསྡུར་ན་ས་འོག་ཆུའི་དྲོད་ཚད་བརྟན་པ་དང་།
ཆུ་རྒྱུ་དྭངས་ཞིང་གཙང་བ། ཆུའི་ཁྱབ་ཁོངས་དང་གཞི་ཁྱོན་ཆེ་བ། ཆུ་ལ་
སྦགས་བཙོག་ཉུང་བ་སོགས་ཀྱི་དགེ་མཚན་མང་དུ་ལྡན།
ས་འོག་ཆུ་དང་མིའི་རིགས་དབར་ལ་འབྲེལ་བ་གང་ཡོད་དམ།
ལན།ས་འོག་ཆུ་དང་ང་ཚོ་མིའི་རིགས་དབར་གྱི་འབྲེལ་བ་ནི་ཧ་ཅང་གི་
གཏིང་ཟབ་པ་ཞིག་ཡིན་ཏེ་ཁྲོན་པའི་ཆུ་དང་ཆུ་མིག་བཅས་ནི་ང་ཚོས་དུས་
རྒྱུན་དུ་བཀོལ་སྤྱོད་མང་ཤོས་བྱེད་པའི་ས་འོག་གི་ཆུ་ཡིན། ང་ཚོས་ཡིད་
གཟབ་བྱེད་དགོས་པ་ཞིག་ལ་ས་འོག་ཆུ་ལ་སྤྱིར་ཆུའི་དོ་མཉམ་ལྡན་དགོས་
པའི་གནད་དོན་ཞིག་ཡོད་དེ་འཆར་གཞི་མེད་པ་དང་། ཆེད་ལས་ཀྱི་མཛུབ་
སྟོན་མེད་པར་གང་བྱུང་དུ་ས་འོག་ཆུ་འཐེན་དྲགས་ན་ས་འོག་སྟོང་པ་ཆགས་
པ་དང་ས་རིམ་རྡིབ་པ་སོགས་ཀྱི་གནས་ཚུལ་འབྱུང་སླ་བ་ཡིན།
འཚོ་བའི་གད་སྙིགས་གང་སར་སྤུངས་ན་ས་འོག་ཆུ་ལ་གནོད་འཚེ་
གང་ཡོད་དམ།
ལན། འཚོ་བའི་གད་སྙིགས་རྒྱུན་དུ་གང་སར་ཕུང་གསོག་བརྒྱབ་ན།
ཆར་པ་བབས་པ་དང་རླུང་བུ་རྒྱག་པ་བཅས་རང་བྱུང་སྣང་ཚུལ་གྱིས་གད་
སྙིགས་ཀྱི་རྫས་འགྱུར་གྲུབ་ཆ་དང་གད་སྙིགས་ནང་གི་དངོས་པོ་ཕན་ཚུན་
འགྱུར་བ་ཐེབས་ནས་བྱུང་བའི་ཆུ་རྣམས་ས་འོག་ཏུ་སིམ་ནས་ས་འོག་ཆུའི་
སྤུས་ཚད་ལ་གནོད་འཚེ་ཡོང་གི་ཡོད།
མིའི་རིགས་ཀྱི་བྱེད་སྒོ་གང་དག་གིས་ས་འོག་ཆུ་ལ་གནོད་འཚེ་ཕོག་
གི་ཡོད་དམ།
ལན། ས་འོག་ཆུ་ལ་ཚད་ལས་འདས་པའི་གསར་སྤེལ་བྱས་པའམ་
གཏེར་དོང་གི་ཆུ་ཕྱིར་འབུད་བྱས་པ། ས་འོག་ཆུ་ལ་ཁ་གསབ་ཚད་ལས་
བརྒལ་བ། འཚོ་བའི་བཙོག་ཆུ་དང་སྙིགས་རོ། ཞིང་ལུད་དང་རྫས་ལུད། ཞིང་
སྨན་བཅས་སྦགས་བཙོག་ཅན་གྱི་དངོས་པོ་གང་བྱུང་དུ་གཡུག་རྗེས་མཐར་
ས་འོག་ཏུ་འཛུལ་ནས་ས་འོག་ཆུའི་སྤུས་ཚད་ལ་གནོད་འཚེ་བཟོ་ཡི་ཡོད།
གང་འདྲ་ཞིག་ལ་ས་འོག་ཆུའི་སྦགས་བཙོག་ཟེར།
ལན། མིའི་རིགས་ཀྱི་བྱེད་སྒོ་ཁག་གིས་ས་འོག་ཆུའི་གྲུབ་ཆ་དང་སྐྱེ་
ཁམས་རིག་པའི་ཁྱད་གཤིས་བཅས་ལ་འགྱུར་བ་བྱུང་ནས་ས་འོག་གི་ཆུ་ཡི་
སྤུས་ཚད་ཇེ་ཞན་དུ་སོང་བའི་སྣང་ཚུལ་ལ་ས་འོག་ཆུའི་སྦགས་བཙོག་ཟེར།
མི་ཁ་ཤས་ཀྱིས་ས་འོག་ཆུ་ལ་སྦགས་བཙོག་ཤོར་བར་དེ་ཙམ་སྣང་བ་
གཏོང་གི་མི་འདུག་པས་དེ་འགྲིག་གམ།
ལན། དེ་མི་འགྲིག་སྟེ། དེ་ཡང་ས་ངོས་མན་ཆད་ཀྱི་སའི་ཆགས་རིམ་
ནི་ཧ་ཅང་རྙོག་འཛིང་ཆེ་བ་ཡིན་ལ། ས་འོག་གི་ཆུ་ཡི་བཞུར་རྒྱུན་ཤིན་ཏུ་
དལ་བའི་རྐྱེན་གྱིས། ས་འོག་ཆུ་སྦགས་བཙོག་ཤོར་བའི་བརྒྱུད་རིམ་རིང་བ་
དང་། ཤེས་རྟོགས་དཀའ་བ། འགོག་བཅོས་བྱེད་དཀའ་བ་བཅས་ཀྱི་ཁྱད་ཆོས་
ལྡན་པས་ས་འོག་གི་ཆུ་ལ་སྦགས་བཙོག་བཟོས་པ་ཡིན་ན། སྦགས་བཙོག་གི་
ཡོངས་ཁུངས་རྩ་མེད་དུ་གཏོང་ཐུབ་པའི་དབང་དུ་བཏང་ན་ཡང་། དུས་ཡུན་
ལོ་བཅུ་ཕྲག་ལྷག་དགོས་པར་མ་ཟད། ལོ་བཅུ་ཕྲག་ཁ་ཤས་ལ་ཆུ་ཡི་སྤུས་ཚད་
སྔར་རྒྱུན་ལྟར་ཡོང་བར་ཤིན་ཏུ་དཀའ་བའམ་ཡོང་མི་སྲིད་པ་ཞིག་ཡིན།
ས་འོག་ཆུ་ལ་སྦགས་བཙོག་བྱུང་བའི་རྒྱུ་རྐྱེན་གཙོ་བོ་གང་དག་ཡིན་
ནམ།
ལན། རྒྱུ་རྐྱེན་གཙོ་བོ་ནི་བཟོ་ལས་བཙོག་ཆུ་ཐད་ཀར་ཕྱིར་འབུད་བྱས་
པ་དེ་དག་ས་འོག་ཏུ་སིམ་པ་དང༌། སྦགས་བཙོག་ཐེབས་པའི་ས་ངོས་ཀྱི་ཆུ་
རིམ་བཞིན་ས་འོག་ཏུ་སིམ་པ། ཞིང་སྨན་ཚད་བརྒལ་གྱིས་བཀོལ་སྤྱོད་བྱས་
པའི་སྦགས་བཙོག་ཐེབས་པའི་ཆུ་ས་འོག་ཏུ་སིམ་པ་སོགས་ཡིན། དེ་ཡང་
སྦགས་བཙོག་ཐེབས་པའི་ས་འོག་ཆུས་མིའི་བདེ་ཐང་དང་། བཟོ་ལས། ཞིང་
ལས་བཅས་ལ་གནོད་སྐྱོན་ཚབས་ཆེན་ཐེབས་ཀྱི་ཡོད།
ས་འོག་ཆུའི་སྦགས་བཙོག་གིས་འབྱུང་ཁམས་ཁོར་ཡུག་ལ་ཤུགས་
རྐྱེན་གང་དང་གང་བཟོ་གིན་ཡོད།
ལན། མིའི་རིགས་ཀྱི་བདེ་ཐང་ལ་གནོད་འཚེ་གཏོང་བ། བཟོ་ལས་
ཐོན་སྐྱེད་ལ་ཤུགས་རྐྱེན་ཐེབས་པ། ཞིང་ལས་ཐོན་སྐྱེད་ལ་ཤུགས་རྐྱེན་ཐེབས་
པ་བཅས་སོ།
ཐབས་གང་འདྲ་བྱས་ནས་ས་འོག་ཆུ་ལ་གནོད་འཚེ་མི་ཡོང་བ་བྱེད་
དགོས་སམ།
ལན། ལུགས་མཐུན་ངང་རྫས་ལུད་དང་ཞིང་སྨན་བེད་སྤྱོད་བྱེད་པ།
འཚོ་བའི་ཆུ་སྙིགས་གང་སར་མི་གཤོ་བ། བཟོ་ལས་ཀྱི་བཙོག་ཆུ་ཐད་ཀར་ས་
འོག་ཏུ་མི་གཏོང་བ། ཞིང་ཁའི་ནང་ཞིང་སྨན་ལས་བྱུང་བའི་དུག་ལྡན་གྱི་
དངོས་པོ་ཡོད་པས་ཞིང་ཆུ་བཏང་བའི་ཆུ་ལྷག་ཐད་ཀར་ས་འོག་ཏུ་མི་གཏོང་
བ་བཅས་ཡིན།
ས་འོག་ཆུ་འཐུང་ཆུར་བྱས་པའི་ཆུ་མགོ་བདག་སྐྱོང་ཐད་ལ་ཡིད་
གཟབ་བྱ་དགོས་པ་གང་དག་ཡོད་དམ།
ལན། ཆུ་ནི་མིའི་རིགས་ཀྱི་བདེ་ཐང་ལ་ཤུགས་རྐྱེན་ཐེབས་སླ་ཤོས་དང་
ཉིན་རེའི་འཚོ་བར་མེད་དུ་མི་རུང་བའི་ཐོན་ཁུངས་ཤིག་ཡིན་པས་ཆུ་མགོ་
བདག་སྐྱོང་བྱ་རྒྱུ་ནི་བདེ་ཐང་གི་འགན་ལེན་ཞིག་ཡིན། འབྲེལ་ཡོད་ཀྱི་
གཏན་འབེབས་ལྟར་ན། ཆུ་འགོའི་ཉེ་འགྲམ་དུ་སྦགས་བཙོག་རང་བཞིན་གྱི་
བཟོ་ལས་རིགས་མཐའ་དག་དང༌། ཨར་སྐྲུན་གྱི་ལས་གྲྭ། ཞིང་ལས་ཐོན་སྐྱེད།
དེ་བཞིན་ཕྱུགས་ཟོག་འཚོ་སྐྱོང་གི་བྱ་སྤྱོད་སོགས་སྤེལ་མི་ཆོག་པར་ཆུ་འགོའི་
གཙང་སྦྲ་འཕྲོད་བསྟེན་དང་ཆུའི་ནང་གི་འབུ་ཕྲ་སོགས་སྐྱེ་དངོས་ཀྱི་གྲུབ་ཆ་
དང་ཚྭ་གཤིས། བུལ་གཤིས་སོགས་རྫས་འགྱུར་དངོས་པོའི་ངོ་བོ་ལ་འགྱུར་བ་
མི་འགྲོ་བའི་འགན་སྲུང་ཐུབ་པ་བྱེད་དགོས།
གང་འདྲ་ཞིག་ལ་རྩྭ་ཐང་བྱེ་འགྱུར་ཟེར།
ལན། རྩྭ་ཐང་བྱེ་འགྱུར་ཞེས་པ་ནི་འབྲོག་ཁུལ་གྱི་སྤང་ས་ཚང་མ་བྱེ་ཐང་
དུ་འགྱུར་འགྲོ་བ་དེ་ལ་ཟེར། དེ་ཡང་རྩྭ་ཐང་བྱེ་འགྱུར་གྱི་རྐྱེན་གཙོ་བོ་ནི།
གཏེར་ཁ་སྔོག་འདོན་དང༌། ཨར་ལས་འཛུགས་སྐྲུན་བྱེད་སྐབས་སྤང་ས་མང་
པོ་རྩ་སློག་གཏོང་བ་དང་། སྤང་ཐང་བདག་སྐྱོང་བྱེད་པའི་འདུ་ཤེས་མེད་
པར་གང་ས་གང་དུ་རི་སློག་ས་སློག་བྱས་པས་མུ་འབྲེལ་སྤང་ཐང་གི་རྩྭ་
རྣམས་སྐྱེ་ཐབས་མེད་པར་མཐར་བྱེ་སར་འགྱུར་འགྲོ་བ་ལ་ཟེར། གཞན་ཡང་
རྩྭ་ཐང་ཐོག་ཏུ་རྟ་ནོར་ལུག་གསུམ་འཚོ་སྐྱོང་བྱེད་ཚད་ཚད་ལས་བརྒལ་ན་
རྩྭ་ཐང་རིམ་བཞིན་བྱེ་འགྱུར་ཅན་ལ་འགྲོ་ཡི་ཡོད།
འབྲོག་སར་རྩྭ་ཐང་སྲུང་སྐྱོང་ཐད་གནད་དོན་གང་དག་ལྷག་ཡོད་
དམ།
ལན། མི་རྣམས་ཀྱི་འཚོ་གོས་ཡག་ཏུ་ཕྱིན་པ་དང་སྦྲགས་འཚོ་བར་མཁོ་
བའི་འཕྲུལ་ཆས་ཀྱི་འཁོར་རིགས་ཉིན་རེ་བཞིན་མང་དུ་འགྲོ་བས་དེ་ཚོས་
སྤང་ཐང་མང་པོ་རྩ་མེད་དུ་གཏོང་བའི་སྣང་ཚུལ་ཚབས་ཆེན་ཡོད་པ་དང༌།
གཏེར་ཁ་ལ་སོགས་པའི་ཐོན་ཁུངས་གསར་སྤེལ་བྱེད་པའི་བརྒྱུད་རིམ་ནང་
ཐེག་ཚད་ཆེ་བའི་འཕྲུལ་འཁོར་གྱིས་རྩྭ་ཐང་སྟེང་གི་སྤང་རྩྭ་བརྫིས་པ། ལྷག་
པར་དུ་རྩྭ་ཐང་ཁུལ་དུ་རྒྱ་ལམ་གཏན་འཁེལ་མེད་སྟབས་རླངས་འཁོར་ཆེ་
ཆུང་ཅི་རིགས་ཀྱིས་རྩྭ་ཐང་སྟེང་གང་སར་བརྒྱུགས་ནས་རྩྭ་ཐང་སྟེང་གི་སྤང་
རྩྭ་གང་བྱུང་དུ་བརྫིས་པ། དབྱར་རྩྭ་དགུན་འབུ་ལ་སོགས་པའི་དཔལ་འབྱོར་
གྱི་ཡོང་འབབ་ཡོང་སླ་བའི་སྨན་རྩྭའི་རིགས་གང་སར་བསྔོག་འཐུ་བྱས་པ། ཨ་
བྲའི་གནོད་འཚེ་ཆེ་བ། སྒོ་ཕྱུགས་འཚོ་ཚད་རྩྭ་ཐང་གི་སྐྱོང་ཚད་ལས་བརྒལ་
བ། རྩྭ་ཐང་སྟེང་གི་ལྕི་བ་ཚང་མ་གཙང་མར་བསྒྲུགས་པ་སོགས་ཀྱིས་རྩྭ་ཐང་
ལ་གནོད་འཚེ་ཆེན་པོ་གཏོང་གི་ཡོད།
དབྱར་རྩྭ་དགུན་འབུ་བསྔོག་འཐུ་བྱས་ན་རྩྭ་ཐང་ལ་གནོད་འཚེ་གང་
ཡོད་དམ།
ལན། དབྱར་རྩྭ་དགུན་འབུ་ནི་ད་ལྟ་འབྲོག་ཁུལ་གྱི་ས་ཆ་མང་པོའི་
དཔལ་འབྱོར་ཡོང་འབབ་ཀྱི་གལ་ཆེའི་འབྱུང་ཁུངས་ཞིག་ཡིན། ཡིན་ནའང་།
གལ་སྲིད་དེ་འཐུ་རྒྱུ་མང་དྲགས་པའམ་ཡང་ན་འཆར་གཞི་ཅི་ཡང་མེད་པར་
བརྐོས་ཚེ་དེ་ཡང་རྩྭ་ཐང་བྱེ་འགྱུར་གྱི་རྐྱེན་གལ་ཆེན་ཞིག་ཏུ་གྱུར། དབྱར་རྩྭ་
དགུན་འབུ་འཐུས་རྗེས་ཀྱི་འཐུ་ཤུལ་གྱི་ས་ཀོང་དེ་ཡག་པོ་རྒྱོང་དགོས། གཞན་
ཡང་གང་ལ་གོམས་ན་དེ་ལ་མཁས་ཞེས་པའི་དཔེ་ལྟར། དབྱར་རྩྭ་དགུན་འབུ་
འཐུ་མཁན་དེ་ཡང་འཐུ་མཁས་པོ་ཞིག་ཡོད་ན་སྤང་རྩྭ་འཕྲོ་བརླག་འགྲོ་ཚད་
ཆུང་དུ་གཏོང་ཐུབ།
རྩྭ་ཐང་སྟེང་གི་ལྕི་བ་ཚང་མ་གཙང་མར་བསྒྲུག་ན་གནོད་འཚེ་ཡོད་
ཟེར་དོན་གང་ཡིན་ནམ།
ལན། དེ་ལྟར་བརྗོད་དོན་ནི་མ་གཞི་ལྕི་བ་ནི་འབྲོག་པའི་མེ་ཤིང་ཉག་
ཅིག་དེ་ཡིན་ནའང་། ཡོད་ཚད་སྒྲུག་རྐྱང་བྱས་ཏེ་རྩྭ་ཐང་ལ་གང་ཡང་མ་
བཞག་ན་རྩྭ་ཐང་སྤྱིའི་ཁོར་ཡུག་ལ་གནོད་འཚེ་ཐེབས་སྲིད། རྒྱུ་མཚན་གང་
ཡིན་ཞེ་ན། མ་གཞི་སྒོ་ཕྱུགས་ནི་རྩྭ་ཐང་བྱེ་འགྱུར་གྱི་རྐྱེན་ཆུང་ཆུང་ཞིག་ཡིན་
མོད།འོན་ཀྱང་ལྕི་བ་ནི་རྩྭ་ཐང་སྟེང་སྤང་རྩྭ་སྐྱེ་འཚར་ལ་མེད་དུ་མི་རུང་བའི་
ལུད་ཅིག་ཡིན་པས་དེ་གཙང་མར་བསྒྲུག་ན་རྩྭ་ཐང་ལ་གནོད་པ་ཡོད་ངེས་
རེད།
རྩི་ཤིང་ནགས་ཚལ་གྱིས་སྐྱེ་ཁམས་ལ་ཕན་ནུས་གང་དང་གང་ཡོད་
དམ།
ལན། མི་རྣམས་ལ་མཛེས་སྡུག་གི་ཡུལ་ལྗོངས་བསྐྲུན་པ། ཆུ་ལོག་དང་ལན།
ལྷགས་པ་སོགས་ཀྱི་རང་བྱུང་གནོད་འཚེ་དག་ཉུང་དུ་གཏོང་བ། རླངས་
མིའི་འཁོར་དང་ལྕགས་རིགས་ལས་གྲགས་པའི་བསུན་སྒྲ་འགོག་ཐུབ་པ།
རིགས་ལ་དབྱང་རླུང་ངམ་གསོས་རླུང་མཁོ་འདོན་བྱེད་པ། ཁོར་ཡུག་ལ་
བཙོག་སྐྱོན་ཕོག་ཚད་ཉུང་དུ་གཏོང་བ། མཁའ་རླུང་གཙང་སེལ་གྱི་ནུས་པ་
ཐོན་པ། ཞིང་ས་སོགས་བྱེ་ཐང་ཅན་དུ་མི་འགྲོ་བར་སྔོན་འགོག་བྱེད་ཐུབ་པ་
བཅས་སོ།།
རྩི་ཤིང་ནགས་ཚལ་ལ་གཏོར་སྐྱོན་མང་དྲགས་ན་གནོད་སྐྱོན་གང་
དག་ཡོད།
ལན། རྩི་ཤིང་ནགས་ཚལ་ལ་བརྟེན་ནས་འཚོ་གནས་བྱེད་པའི་རྩྭ་གཟན་
སྲོག་ཆགས་མང་པོ་ཞིག་འཚོ་སྡོད་བྱེད་མི་ཐུབ་ལ་ཡང་སྲོག་ཆགས དེ་དག་
ལ་བརྟེན་ནས་འཚོ་གནས་བྱེད་པའི་ཤ་གཟན་སྲོག་ཆགས་དག་ཀྱང་འཚོ་མི་
ཐུབ། ད་དུང་ས་ཆ་འགར་སྐྱེས་པའི་རྩི་ཤིང་ནགས་ཚལ་དག་མིའི་རིགས་ཀྱི་
བྲེགས་གཅོད་བྱས་དྲགས་པ་དང་མེ་སྐྱོན་སོགས་མང་པོ་ལྷག་པའི་རྐྱེན་གྱིས་
ས་རྒྱུ་ཞན་དུ་འགྲོ་བ།རང་བྱུང་གི་གནོད་འཚེ་མང་པོ་བྱུང་ནས་མཇུག་མཐར་
མིའི་རིགས་ཀྱང་འཚོ་གནས་བྱེད་མི་ཐུབ་པའི་གནས་སུ་གྱར་ཉེན་ཆེ།
མིའི་རིགས་ཀྱི་བྱ་སྤྱོད་གང་དག་གིས་རྩི་ཤིང་ནགས་ཚལ་ལ་གཏོར་
སྐྱོན་བཟོ་ཡི་ཡོད་དམ།
ལན། སྤྱི་ཚོགས་འཕེལ་རྒྱས་འགྲོ་བ་དང་བསྟུན་ནས་མི་སོ་སོའི་ཁེ་ཕན་
གྱི་ཆེད་དུ་ནགས་ཚལ་འབོར་ཆེན་བཅད་པ་དང་། ནགས་ཚལ་གླིང་ལ་ཐོག་
བརྩེགས་ཁང་ཆེན་རྒྱག་པ། ནགས་ཚལ་གླིང་ལ་མེ་སྐྱོན་ཤོར་བ། ཞིང་ཁར་
ཞིང་སྨན་བརྒྱབ་ཚར་རྗེས་ལྷག་མ་རྣམས་སའི་སྟེང་དུ་བཤོས་ནས་རྩི་ཤིང་
ནགས་ཚལ་གྱི་རྩ་བ་འཕྲོ་བརླགས་སོང་ནས་རྩི་ཤིང་ནགས་ཚལ་ཡང་མེད་པ་
ཆགས་པ་སོགས་ཀྱི་བྱ་སྤྱོད་ཀྱིས་རྩི་ཤིང་ནགས་ཚལ་ལ་གཏོར་སྐྱོན་བཟོ་ཡི་
ཡོད།
རྩི་ཤིང་ནགས་ཚལ་གྱིས་མིའི་བདེ་ཐང་ལ་ཕན་ཐོགས་གང་འདྲ་
ཡོད།
ལན། གལ་སྲིད་མཁའ་རླུང་ནང་ཡོད་པའི་མིའི་ལུས་པོ་ལ་གནོད་འཚེ་
ཆེ་བའི་དངོས་པོ་རེ་འགའ་དཔེར་ན་དབྱང་གཅིག་ཐན་རྫས་དང་། SO2 N2
NH, CO,སོགས་རྩི་ཤིང་ནགས་ཚལ་གྱིས་འཐེན་མེད་ན་མིས་དབུགས་རྔུབ་
འཐེན་བྱེད་སྐབས་དེ་དག་མིའི་ལུས་པོའི་ནང་སོང་ནས་མིའི་ལུས་པོར་
གནོད་པ་ཆེན་པོ་ཡོད་པ་དང་། རྩི་ཤིང་ནགས་ཚལ་གྱིས་ང་ཚོར་གསོས་རླུང་
གསར་པ་མཁོ་འདོན་བྱེད་ཀྱི་ཡོད་པས་དེར་བརྟེན་རྩི་ཤིང་ནགས་ཚལ་གྱིས་
མིའི་བདེ་ཐང་ལ་ཕན་ཐོགས་ཧ་ཅང་ཆེན་པོ་ཡོད།
ང་ཚོས་གང་འདྲ་བྱས་ནས་རྩི་ཤིང་ནགས་ཚལ་ལ་སྲུང་སྐྱོང་བྱེད་
དགོས།
ལན། དེ་དག་ལ་དུས་འོས་འཚམ་གྱི་སྒོ་ནས་ཆུ་གཏོང་བ་དང་། རྩི་ཤིང་
ནགས་ཚལ་དག་ཚད་འགལ་གྱིས་མི་གཅོད་པ། ཤོག་བུ་སོགས་ཉུང་ཙམ་བེད་
སྤྱོད་བྱེད་པ་ལས་འཕྲོ་བརླག་གཏོང་རྒྱུ་མེད་པ། མེ་སྐྱོན་སྔོན་འགོག་བྱེད་པ།
རྒྱལ་ཁབ་ཀྱི་ནགས་སྲུང་སྲིད་ཇུས་ལ་སྲུང་བརྩི་ཞུ་དགོས་པ་བཅས་སོ།
རྩི་ཤིང་ནགས་ཚལ་ལ་གཏོར་སྐྱོན་བཏང་དྲགས་ན་མཇུག་འབྲས་
གང་ཡོད་དམ།
ལན། དང་ཐོག་མི་རྣམས་ཀྱི་མིག་མདུན་དུ་མཐོང་བའི་ཡུལ་ལྗོངས་ཀྱི་
མཛེས་པ་ཉམས་འགྲོ་བ། འཛུགས་སྐྲུན་ལ་མཁོ་བའི་རྒྱུ་ཆ་ཉུང་དུ་འགྲོ་བ།
མིའི་རིགས་ལ་དབྱང་རླུང་མཁོ་འདོན་བྱེད་མཁན་ཉུང་དུ་འགྲོ་བ། རླུང་
ཁམས་ཆེན་མོར་དབྱང་གཉིས་ཐཱན་རྫས་མང་དྲགས་ནས་“དྲོད་ཁང་ནུས་པ་
”ཇེ་ཆེར་འགྲོ་བ། མཁའ་རླུང་སྤུས་ཚད་ཞན་དུ་འགྲོ་བ། ཆུ་ལོག་དང་ལྷགས་
པས་མིའི་རིགས་ལ་གནོད་འཚེ་གཏོང་ཚད་མང་བ་མ་ཟད་མཐའ་མར་ས་ཆ་
དེ་དག་བྱེ་ཐང་དུ་འགྱུར་ཆེ་བ་སོགས་ཀྱི་སྐྱེ་ཁམས་ཉམས་ཉེས་ཀྱི་སྣང་ཚུལ་
མཐའ་དག་ཐོན་ནས་མིའི་རིགས་ཀྱི་འཚོ་སྡོད་དང་བདེ་ཐང་ལ་གནོད་སྐྱོན་
ཆེན་པོ་གཏོང་སྲིད།
ཞིང་སའི་སྤུས་ཚད་ཞན་དུ་འགྲོ་དགོས་དོན་གང་ཡིན་ནམ།
ལན། ཞིང་སའི་སྤུས་ཚད་ནི་ས་རྒྱུ་དང༌། ཞིང་སའི་བརླན་ཚད། ཞིང་
སའི་འཚོ་བཅུད་ཀྱི་རྒྱུ་ཆ་བཅས་དང་འབྲེལ་བ་ཡོད་པ་མ་ཟད་། ཞིང་སའི་
ནང་གི་སྦགས་བཙོག་དངོས་པོ་དང་ཡང་འབྲེལ་བ་དམ་ཟབ་ཡོད། དེང་དུས་
ཞིང་རྫས་ཐོན་འབོར་ཡོང་ཆེད་ཚད་ལས་བརྒལ་བའི་ཞིང་སྨན་དང་རྫས་
ལུད་བེད་སྤྱོད་བྱས་པ་ལས་ས་རྒྱུའི་ཐོག་མའི་འབྱུང་གཞི་འཁྲུགས་པ་དང་།
ཞིང་སའི་སྤུས་ཚད་ཇེ་ཞན་དུ་འགྲོ་གིན་ཡོད།
རྫས་ལུད་ཀྱིས་ཞིང་སའི་སྤུས་ཚད་ལ་གནོད་པ་ཇི་ཙམ་ཡོད།
ལན། རྫས་ལུད་དུས་ཡུན་རིང་པོ་ས་ཞིང་ལ་བརྒྱབ་པས་ས་དེ་སྐྱུར་བརྩི་
འམ་བ་ཚྭ་ཅན་ལ་འགྱུར་ནས་སའི་ཐོག་མའི་གྲུབ་ཆ་ཡང་དེ་དང་བསྟུན་ནས་
བརླག་པ་དང་། སའི་དངོས་རྫས་ཀྱི་རང་གཤིས་འགྱུར་འགྲོ་བ། ས་དེ་ཡང་
མཁྲེགས་པོའམ་སོབ་སོབ་ཏུ་ཕྱིན་ཏེ་སྐྱེ་དངོས་སྐྱེ་འཚར་ལ་གནོད་འཚེ་ཆེན་
པོ་བཟོ་ཡི་ཡོད།
ཞིང་སྨན་གྱིས་ཞིང་ནང་དུ་ཡོད་པའི་སྲོག་ཆགས་དེ་རྣམས་ལ་གནོད་
པ་ཇི་ཙམ་ཡོད།
ལན། འབུ་ཕྲ་མོའི་རིགས་མང་ཉུང་ནི་ཞིང་ས་འཚོ་བཅུད་ལྡན་མིན་གྱི་
མཚོན་རྟགས་གཙོ་བོ་ཞིག་ཡིན་ལ་དེའི་ནང་ནས་ཞིང་ཁ་ལ་ཕན་པའི་འབུ་
ཡོད་ལ་གནོད་པའི་འབུ་ཡང་ཡོད། ཡིནའང་ཞིང་སྨན་གྱིས་གནོད་འབུ་གསོད་
པ་དང་ཆབས་གཅིག་ཕན་པ་ཡོད་པའི་འབུ་ཕྲ་མོ་མང་དག་ཅིག་ལ་གནོད་
ཅིང་། གྲོག་མ་དང་། སྡོམ། གཟུགས་མཉེན་སྲོག་ཆགས་སོགས་ལའང་གནོད་
པ་ཆེན་པོ་བཟོ་བཞིན་ཡོད་པས་ཞིང་གི་བཅུད་ལ་ཡང་གནོད་པ་ཆེན་པོ་
ཕོག་གི་ཡོད།
ཞིང་སྨན་རྒྱག་སྐབས་ཡིད་གཟབ་བྱེད་དགོས་དོན་གང་དག་ཡོད་
དམ།
ལན། ས་རྒྱུའི་ནང་དུ་འབུ་ཕྲ་མོས་གཙང་སེལ་བྱེད་མ་ཐུབ་པའི་རྫས་
ལུད་རྣམས་བསྡུས་ནས་གྲངས་འབོར་མི་ཉུང་བ་ཞིག་ཏུ་སླེབས་སྐབས་ལོ་
ཏོག་ལ་གནོད་པ་ཆེན་པོ་བཟོ་བ་དང༌། ཞིང་སྨན་དག་ལོ་ཏོག་ནང་དུ་ལུས་
པས་རྫས་འགྱུར་དངོས་པོ་དེ་ཚོས་མིའི་ལུས་ཁམས་ལ་ཡང་གནོད་པ་ཆེན་པོ་
བཟོ་བ་མ་ཟད། ཞིང་སྨན་ཁག་ཅིག་ཉི་ལྷགས་འོག་རླངས་པར་འགྱུར་ནས་
མཐའ་འཁོར་གྱི་མཁའ་རླུང་ལ་བཙོག་སྐྱོན་བཟོ་བ་དང་། ཁག་ཅིག་གིས་ཆུ་
ལ་བཙོག་སྐྱོན་གཏོང་བ། ཡང་ཁག་ཅིག་སྲོག་ཆགས་གཞན་གྱིས་བཟས་པ་
བརྒྱུད་སྲོག་ཆགས་དེ་དག་གི་ཤ་མིས་བཟས་པས་མཐར་མིའི་བདེ་ཐང་ལ་
གནོད་འཚེ་གཏོང་བ་སོགས་ཀྱིས་རྐྱེན་པས་ང་ཚོས་ཞིང་སྨན་བེད་སྤྱོད་བྱེད་
སྐབས་གཅིག་ནས་འབྲེལ་ཡོད་ཀྱི་གཏན་འབེབས་ལྟར་བེད་སྤྱོད་བྱེད་མ་ཆོག་
པའི་ཞིང་སྨན་བེད་སྤྱོད་བྱེད་མི་རུང་བ་དང་། གཉིས་ནས་བེད་སྤྱོད་བྱེད་རུང་
བའི་ཞིང་སྨན་དག་ཀྱང་ཉུང་ཙམ་ཞིག་བེད་སྤྱོད་བྱ་རྒྱུ་ཤིན་ཏུ་ནས་གལ་ཆེའོ། །
ཞིང་སྨན་གྱིས་མིའི་ལུས་ཁམས་ལ་གནོད་པ་ཇི་ཙམ་ཡོད།
ལན། ཞིང་སྨན་གྱིས་མིའི་ལུས་ཁམས་ལ་གནོད་པ་རྒྱ་ཆེ་ས་ནས་བཤད་
ན་གསུམ་ཡོད་དེ། མིའི་གཟུགས་པོའི་ནང་དུག་རིགས་དག་དུས་རིང་པོ་
བསྡུས་ནས་དུག་ཤེད་ཆེ་བས་སྐྲན་ནད་དུ་འགྱུར་བ་དང་ལུས་ཡ་མ་གཟུགས་
སུ་བགྱུར་བ།གཞི་རྒྱུ་འཕོ་འགྱུར་བྱུང་བ་བཅས་ཡིན།
ས་ཞིང་བྱེ་ཐང་ཅན་དུ་བསྒྱུར་བའི་རྒྱུ་རྐྱེན་གཙོ་བོ་གང་ཡིན་ནམ།
ལན། ཆུ་ཉུང་བའི་་ས་ཆ་དག་གི་སྔར་ནས་ཡོད་པའི་རྩྭ་དང་རྩི་ཤིང་
དག་ལ་གཏོར་སྐྱོན་ཆེན་པོ་བྱུང་བ་དང་། ཚད་དང་ཚོད་མེད་པར་ཤིང་
གཅོད་པ། སྤང་དང་ནེའུ་གསིང་བསྔོགས་ནས་ཞིང་ཁ་བཟོས་པ་དང་དེའི་
ཁར་ཆར་ཆུ་མ་འབབས་པ། ས་འོག་གི་ཆུ་ཉུང་བ་བཅས་ཀྱིས་ས་ཞིང་བྱེ་ཐང་
ཅན་དུ་འགྱུར་འགྲོ་ཡི་ཡོད།
ས་ཞིང་བྱེ་ཐང་ཅན་དུ་འགྱུར་བ་དེས་གནོད་པ་གང་འདྲ་ཡོད་དམ།
ལན། ཆུ་ཤོར་ནས་ས་ཉིལ་བ་དང་།ས་བཅུད་ཉམས་པ་སོགས་བྱུང་ནས་།
ས་ཞིང་གི་རྒྱ་ཁྱོན་ཇེ་ཆུང་འགྲོ་བ་དང༌། ཞིང་ལས་ཐོན་ཚད་ལ་ཡང་གནོད་
སྐྱོན་ཧ་ཅང་ཆེན་པོ་བཟོ་གིན་ཡོད།
ཞིང་སྨན་གཏོར་དྲགས་ན་ཁོར་ཡུག་ལ་གནོད་སྐྱོན་གང་འདྲ་ཡོད།
ལན། དེང་རབས་ཚན་རིག་ལག་རྩལ་འཕེལ་རྒྱས་འགྲོ་བར་བརྟེན་ཞིང་
པ་རྣམས་ཀྱིས་རྩྭ་ངན་དང་གནོད་འབུ་སོགས་མགྱོགས་མྱུར་དག་སེལ་ཡོང་
བའི་ཆེད་དུ་ཞིང་ནང་དུ་ཞིང་སྨན་མང་པོ་བརྒྱབ་ནས་ཞིང་ནང་གི་གནད་
འབུ་སྔོན་འགོག་བྱེད་ཀྱི་ཡོད། ཡིན་ནའང་ཞིང་པ་རྣམས་ཀྱི་བསམ་བློའི་ནང་
ཞིང་སྨན་གྱི་སྦྱོར་ཚད་ལ་དེ་ཙམ་གྱི་ཚན་རིག་དང་མཐུན་པའི་ཚད་གཞི་
ཞིག་མེད་པའི་རྐྱེན་གྱིས་ཁོ་ཚོས་གཏན་འཁེལ་ཟིན་པའི་སྦྱོར་ཚད་ལས་མང་
བ་བེད་སྤྱོད་བྱས་པའི་རྐྱེན་གྱིས་ཞིང་ལས་ཐོན་རྫས་ཀྱི་ཁྲོད་ཞིང་སྨན་ནང་གི་
གནོད་ལྡན་གྱི་རྫས་འགྱུར་དངོས་པོ་མང་པོ་ཞིག་ཡོད། ཞིང་འབྲོག་མང་
ཚོགས་ཚོས་ཞིང་ལས་ཐོན་རྫས་དེ་ཚོ་བཟས་པ་ན་གནོད་ལྡན་རྫས་འགྱུར་
དངོས་པོ་རྣམས་མིའི་ལུས་ཁམས་ནང་དུ་ཉིན་རེ་ནས་ཉིན་རེ་མ་འདས་པར་
ཇེ་མང་དུ་འགྲོ་ཡི་ཡོད་ཅིང༌། གནོད་ལྡན་རྫས་འགྱུར་དངོས་པོ་དེ་ཚོས་མིའི་
ལུས་ཁམས་ལ་དུག་ཕོག་ནས་ནད་གཞི་ཅི་རིགས་བྱུང་ནས་བདེ་ཐང་ལ་
གནོད་སྐྱོན་བཟོ་ཡི་ཡོད།
གང་འདྲ་ཞིག་ལ་བཟོ་ལས་ཀྱི་སྦགས་བཙོག་ཟེར་རམ།
ལན། བཟོ་ལས་ཀྱི་སྦགས་བཙོག་ནི་བཟོ་ལས་ཐོན་སྐྱེད་ཀྱི་བརྒྱུད་རིམ་
ཁྲོད་བྱུང་བའི་གཙང་སེལ་མ་བྱུང་བའི་བཙོག་རླུང་དང༌། བཙོག་ཆུ། སྙིགས་
རོ་སོགས་ཀྱིས་ཁོར་ཡུག་ལ་སྦགས་བཙོག་བཟོས་པ་ལ་ཟེར།
བཟོ་ལས་བཙོག་རླུང་གིས་བཟོས་པའི་ཁོར་ཡུག་གནོད་པ་གང་ཡོད་དམ།
ལན། ཐོན་སྐྱེད་བཟོ་གྲྭ་ལས་ཐོན་པའི་བཙོག་རླུང་གིས་མཁའ་རླུང་ལ་
བཙོག་སྐྱོན་བྱུང་ནས་དུ་སྨུག་འཁོར་བ་དང་། སྐྱུར་ཆར་འབབ་ནས་ཆུ་དང་
ས་རྒྱུ་མང་པོར་གནོད་པ་བྱུང་ལ་མི་རྣམས་ཀྱི་བདེ་ཐང་ལ་ཡང་གནོད་པ་
བཟོ་སྲིད།
ཕྱུགས་ཟོག་གསོ་སྐྱོང་རྭ་བ་དང་བཤས་རྭ་སོགས་ལས་ཐོན་པའི་
བཙོག་ཆུ་ལས་བྱུང་བའི་ཁོར་ཡུག་བཙོག་སྐྱོན་གང་དག་ཡོད་དམ།
ལན། བཙོག་ཆུ་དེ་ཚོར་ནད་དུག་དང་ནད་འབུ་ཕྲ་རབ་མང་དུ་ཡོད་
པས་དེ་ཚོ་རྒྱུག་ཆུའི་ནང་དུ་རྒྱུགས་འགྲོ་བ་སོགས་བྱས་ཚེ་འཐུང་ཆུར་བཙོག་
སྐྱོན་བྱུང་ནས་འགོས་ནད་ཐོན་སྲིད་ལ། ས་རྒྱུ་ལ་ཡང་གནོད་སྐྱོན་བཟོ་སྲིད།
དེར་བརྟེན་གཙང་བཟོ་མ་བྱས་པའི་ཆུ་ཕྱིར་གང་བྱུང་དུ་འབུད་མི་ཉན་ལ་
བཙོག་ཆུར་དབྱེ་བ་ཡག་པོ་ཕྱེ་ནས་བཙོག་ཆུ་གཙང་སྒྱུར་བཟོ་གྲྭའི་གཙང་
སེལ་ནུས་པ་ཇེ་ཆེར་གཏོང་བར་གཞོག་འདེགས་བྱ་དགོས།
བཟོ་གྲྭ་དང་སྐྱུར་ཆར་འབབ་པར་འབྲེལ་བ་གང་ཡོད་དམ།
ལན། བཟོ་གྲྭ་མང་པོ་ཞིག་གི་དུ་ཁུང་སོགས་ལས་རླུང་ཁམས་ཆེན་མོར་
ཚད་མང་ཞིང་སྐྱུར་བའི་རང་བཞིན་ཀྱི་སྦགས་བཙོག་ཕྱིར་འབུད་བྱས་པས་
ཆར་པ་དང་ཁ་བ་སོགས་གྲུབ་པ་དང་མར་འབབ་པའི་རྒྱུད་རིམ་ཁྲོད་དུ་
མཁའ་དབུགས་ཁྲོད་ཀྱི་ཏན་དབྱང་འདྲེས་སྦྱོར་དངོས་རྫས་དང་དབྱང་
གཉིས་ཐཱན་རྫས་སོགས་ལྷན་དུ་འདྲེས་ནས་སྐྱུར་ཆར་བབས་ཀྱི་ཡོད། དེར་
རྟེན་བཙོག་རླུང་འབུད་གཏོང་བྱེད་ཚད་ཚད་དང་མི་བརྒལ་བ་བྱེད་དགོས་
པ་ནི་ཧ་ཅང་གལ་ཆེ།
བཟོ་གྲྭའི་བཙོག་ཆུ་ཐད་ཀར་ས་འོག་ཏུ་ཕྱིར་གཏོང་བྱས་ན་འགྲིག་
གམ་རྒྱུ་མཚན་ཅི།
ལན། མི་འགྲིག་ཏེ། རྒྱུ་མཚན་ནི་དེ་ལྟར་བྱས་ཚེ་ས་འོག་གི་ཆུ་ལ་སྦགས་
བཙོག་ཐེབས་སྲིད་ལ་བཟོ་གྲྭའི་བཙོག་ཆུར་རྫས་འགྱུར་གྱི་དངོས་པོ་མང་པོ་
ཡོད་པས་ས་རྒྱུ་ལ་ཡང་བཙོག་སྐྱོན་ཤོར་སྲིད།
བཟོ་གྲྭའི་བཙོག་ཆུ་ཚད་ལྡན་ཀྱི་འབུད་གཏོང་བྱེད་ཐབས་ཇི་ལྟར་
ཡིན་ནམ།
ལན། ནུས་ཤུགས་ཡོད་རྒུས་ཐོན་སྐྱེད་བརྒྱུད་རིམ་ཁྲོད་དུག་ལྡན་གནོད་
འཚེ་ཆེ་བའི་བཙོག་ཆུ་ཉུང་དུ་གཏོང་དགོས་ལ་དུག་ལྡན་རྒྱུ་ཆ་སོགས་བེད་
སྤྱོད་བྱེད་སྐབས་དོ་དམ་དང་ཞིབ་བཤེར་ཡག་པོ་བྱེད་དགོས། ཚད་དང་ལྡན་
པའི་ངང་བཙོག་ཆུ་འབུད་གཏོང་བྱེད་དགོས་པ་མ་ཟད་བཙོག་ཆུར་དབྱེ་བ་
ཡག་པོ་ཕྱེ་དགོས།
ཇི་ལྟར་བྱས་ནས་བཟོ་གྲྭ་ལས་ཐོན་པའི་བཙོག་རླུང་དྭངས་སེལ་བྱེད་
དགོས་སམ།
ལན། ནུས་ཤུགས་ཡོད་རྒུས་ཐོན་སྐྱེད་བརྒྱུད་རིམ་ཁྲོད་ཀྱི་བཙོག་རླུང་
འབུད་གཏོང་བྱེད་ཚད་ཉུང་དུ་གཏོང་དགོས་ལ་ཚད་དང་ལྡན་པ་ཡིན་
དགོས། བཙོག་རླུང་དེ་ཙམ་ཀྱི་ནག་པ་ཡོད་ན་དེ་ཙམ་ཀྱི་གནོད་པ་ཆེ་བས་
བཙོག་རླུང་གཙང་སྒྱུར་ཡོ་བྱད་བེད་སྤྱོད་བྱེད་རྒྱུར་མཐོང་ཆེན་བྱེད་དགོས།
ཐོན་སྐྱེད་བཟོ་གྲྭ་ལས་བྱུང་བའི་ཚ་བའི་སྦགས་བཙོག་གིས་བཟོས་
པའི་ཁོར་ཡུག་གནོད་སྐྱོན་གང་དག་ཡོད།
ལན། ཚ་བའི་སྦགས་བཙོག་ནི་དེང་རབས་བཟོ་ལས་དང་འཚོ་བའི་ཁྲོད་
འབུད་གཏོང་བྱས་པའི་བཙོག་ཆུའི་དྲོད་ཚད་ཀྱིས་བཟོས་པའི་ཁོར་ཡུག་གི་
སྦགས་བཙོག་ལ་ཟེར་བ་ཡིན།མེ་ཤུགས་གློག་འདོན་བཟོ་གྲྭ་དང་རྡོ་སྣུམ་རྫས་
འགྱུར་བཟོ་ལས། ཤོག་བུ་བཟོ་གྲྭ་སོགས་ཀྱིས་འབུད་གཏོང་བྱས་པའི་ཐོན་
སྐྱེད་རང་བཞིན་གྱི་བཙོག་ཆུའི་དྲོད་ཚད་མཐོ་དྲགས་རྐྱེན་དེ་དག་ས་ངོས་ཀྱི་
ཆུའི་ནང་དུ་འདྲེས་ཚེ་ཆུ་ཡི་དྲོད་ཚད་མཐོ་རུ་ཕྱིན་ནས་ཆུའི་ནང་གི་སྐྱེ་
དངོས་རྙིང་ཚབ་གསར་བརྗེས་མགྱོགས་སུ་ཕྱིན་ནས་དབྱང་དབུགས་ཀྱང་
མང་པོ་དགོས་རྐྱེན་ཆུ་ནང་གི་དབྱང་དབུགས་མི་འདང་བར་གྱུར་ཏེ་སྐྱེ་
དངོས་མང་པོ་འཆི་བར་གྱུར་བ་ཡིན་ལ་གཞན་ཡང་ཆུའི་དྲོད་ཚད་མཐོ་
དྲགས་རྐྱེན་ཆུ་སྐྱེས་སྲོག་ཆགས་མང་པོ་ཞིག་འཚོ་གནས་མི་ཐུབ་པར་འཆི་
བའི་གནས་སུ་གྱར་བས་ཁོར་ཡུག་སྐྱེ་ཁམས་ཀྱི་དོ་མཉམ་ལ་གནོད་པ་ཐེབས་
ཀྱི་ཡོད་དོ།
བཟོ་གྲྭའི་ཚ་བའི་སྦགས་བཙོག་འཐུང་ཆུའི་ནང་རྒྱུགས་ཚེ་གནོད་པ་
གང་ཡོང་སྲིད་དམ།
ལན། བཟོ་གྲྭའི་ཚ་བའི་སྦགས་བཙོག་འཐུང་ཆུའི་ནང་རྒྱུགས་ཚེ་ཆུ་ཡི་
དྲོད་ཚད་མཐོ་རུ་ཕྱིན་ནས་ནད་སྐྱེ་བའི་སྐྱེ་དངོས་ཕྲ་རབ་ཀྱི་ཚོགས་སྐྱེ་འཕེལ་
བྱུང་ནས་ནད་རིགས་སྣ་ཚོགས་བྱུང་སྲིད་པས་མིའི་རིགས་ཀྱི་བདེ་ཐང་ལ་
གནོད་པ་ཚབས་ཆེན་བཟོ་ཡི་ཡོད།
རླུང་དར་དང་ཁ་བཏགས་བེད་སྤྱོད་བྱེད་ཚད་མང་དྲགས་ན་ཁོར་
ཡུག་ལ་གནོད་སྐྱོན་གང་དག་ཡོད་དམ།
ལན། བོད་རིགས་འདུས་སྡོད་བྱེད་པའི་ས་ཁུལ་མང་ཆེ་བར་དད་པ་
དང་འཚོ་བའི་ཁོར་ཡུག་དབང་གིས་ནམ་རྒྱུན་ཡུལ་གཞན་ལ་ཐོན་འགྲོ་
སྐབས་རི་མཐོ་དང་ཆུ་ཆེ་སར་རླུང་དར་དང་རླུང་རྟ་སྣ་ཚོགས་གཏོང་སྲོལ་
ཡོད། ཡིན་ནའང་དེང་དུས་རླུང་དར་དང་ཁ་བཏགས་ནི་སྔར་རྒྱུན་དང་མི་
འདྲ་བར་འགྱིགས་ཤེད་ཆེ་བའི་རང་བཞིན་གྱི་རྒྱུ་ཆ་ལས་བཟོ་ཡི་ཡོད་པས།
རླུང་དར་དང་ཁ་བཏགས་རི་འགོ་དང་ཆུ་འགོ་སོགས་སུ་བཏང་རྗེས་དེ་དག་
འགྱིག་འདྲེས་ཆེ་བས་ལས་སླ་པོར་རུལ་མ་ཐུབ་པར་ཁོར་ཡུག་ལ་བཙོག་སྐྱོན་
བཟོ་བ་མ་ཟད།དེ་དག་རྙིང་པར་འགྱུར་རྗེས་གལ་སྲིད་སྒོ་ཕྱུགས་དང་སྲོགས་
ཆགས་གཞན་གྱིས་བཟས་པ་ན་ཁོག་པའི་ནང་དུ་འཇུ་དཀའ་བས་བདེ་ཐང་
ལ་གནོད་སྐྱོན་བཟོ་བ།གཞན་ཡང་དེ་དག་བེད་སྤྱོད་བྱེད་ཚད་མང་བའི་རྐྱེན་
གྱིས་ཐོན་ཚད་ཡང་ཇེ་མང་དུ་འགྲོ་བཞིན་ཡོད་པས་ཐོན་སྐྱེད་བྱེད་པའི་
བརྒྱུད་རིམ་ནང་ཐོན་པའི་དུ་རླངས་དང༌། བཙོག་ཆུ་སོགས་རང་བྱུང་ཁམས་
སུ་ཕྱིར་འབུད་བྱེད་ཚད་མང་དུ་འགྲོ་བས་འཚོ་གནས་བྱེད་སའི་ཁོར་ཡུག་གི་
མཁའ་རླུང་དང་ཆུ་ལ་གནོད་སྐྱོན་བྱུང་ནས་མིའི་ལུས་ཁམས་ཀྱི་བདེ་ཐང་
དང་སྒོ་ཕྱུགས། དེ་བཞིན་སྲོགས་ཆགས་གཞན་གྱི་བདེ་ཐང་སོགས་ལ་གནོད་
སྐྱོན་ཚབས་ཆེན་བཟོ་ཡི་ཡོད་སྟབས་ང་ཚོས་ནམ་རྒྱུན་བེད་སྤྱོད་བྱེད་ཚད་
ཉུང་དུ་གཏོང་རྒྱུ་ནི་སྐྱེ་ཁམས་ཁོར་ཡུག་ལ་སྲུང་སྐྱོབ་བྱེད་པ་རང་ཡིན།
ནམ་རྒྱུན་འཚོ་བའི་ནང་དུ་གློག་རྫས་རྙིང་པ་འདྲ་མིན་སྣ་ཚོགས་
གང་བྱུང་དུ་གཡུག་པ་དེ་འགྲིག་གམ།
ལན། མི་འགྲིག་ཏེ། གློག་རྫས་རྣམས་རང་བྱུང་ཁམས་ལ་ཉིན་མང་པོ་
ཕྱིན་རྗེས་སྙིགས་གྱུར་གློག་རྫས་ཁྲོད་ཀྱི་དངུལ་ཆུ་(དངུལ་ཆུ་ནི་མི་ལུས་
ཁམས་དང་བཅས་པ་ལ་གནོད་ཚེ་ཆེ་བའི་རྫས་འགྱུར་དངོས་པོ་ཞིག)ཕྱིར་
ཐོན་ནས་ཞིང་ས་དང་། ཆུ་འགོར་སླེབས་ནས་མིའི་ལུས་ཁམས་ཀྱི་མཁལ་མ་
ལ་སོགས་ལ་གནོད་སྐྱོན་བཟོ་བ། སྐྱེས་དངོས་ཕྲ་རབ་ཀྱི་བྱེད་ནུས་འོག་དངུལ་
ཆུ་རྣམས་ཉའི་ལུས་ནང་འཛོམས་པ་དང་དེ་རྗེས་སུ་མིས་ཉ་ཤ་ཟས་རྗེས་
གནོད་སྐྱོན་ཆེ་བའི་དངུལ་ཆུ་རྣམས་མིའི་ཀླད་པའི་ནང་དུ་སླེབས་ནས་མི་
རྣམས་ཀྱི་དབང་རྩའི་མ་ལག་ལ་གཏོར་བརླག་ཚབས་ཆེན་བྱུང་ནས་མི་ལ་སྨྱོ་
ནད་ཕོག་པ་དང་ཐ་ན་འཆི་བ་སོགས་ཀྱི་གནོད་པ་ཆེན་པོ་ཕོག་གི་ཡོད། ང་
ཚོས་ནམ་རྒྱུན་འཚོ་བའི་ནང་དུ་གནས་ཚུལ་དེ་ཚོར་དོ་སྣང་མང་ཙམ་བྱེད་
དགོས་རྒྱུ་ནི་གལ་ཤིན་ཏུ་ནས་ཆེའོ།
མཚོ་རྫས་འདེབས་སྲོལ་གྱིས་སྐྱེ་ཁམས་ཁོར་ཡུག་ལ་གནོད་པ་གང་
ཡོད་དམ།
ལན། དེ་ནི་བོད་མིའི་དད་མོས་སམ་ཆོས་ལུགས་ཀྱི་ལུགས་སྲོལ་ཞིག་སྟེ་
ང་ཚོས་རྣམ་ཀུན་བྱང་གནམ་མཚོ་དང་མཚོ་སྔོན་པོ་ལས་གཙོས་པའི་མཚོ་
ཆེན་དག་ལ་མཚོ་མཇལ་དུ་འགྲོ་སྐབས་མཚོ་རྫས་ཞེས་འབྲུ་རིགས་དང་རྩམ་
པ་དེ་བཞིན་དངོས་པོ་གཞན་གང་རུང་ཁ་བཏགས་སོགས་ལ་བསྒྲིལ་ནས་
མཚོ་ནང་དུ་གཡུགས་ནས་རང་གི་བསམ་དོན་སོགས་ལྷུན་དུ་སྒྲུབ་པར་སྨོན་
ལམ་འདེབས་སྲོལ་ཡོད། འོན་ཀྱང་ང་ཚོས་ཞིབ་ཏུ་བསམས་ཚེ་མཆོད་རྫས་མི་
ཉུང་བ་ཞིག་མཚོ་ནང་དུ་རུལ་ནས་ཆུའི་སྤུས་ཚད་ཞན་དུ་གྱུར། དེ་ལ་བརྟེན་
ནས་ཆུ་ནང་གི་སྲོག་ཆགས་ཚོའི་བདེ་ཐང་ལ་གནོད་པས་སྐྱེ་ཁམས་ཁོར་ཡུག་
ལ་ཡང་གནོད་སྐྱོན་ཐེབས་སྲིད་ལ་མཚོ་ཁའི་སྤྱི་ཡོངས་ཀྱི་ཁོར་ཡུག་འཕྲོད་
བསྟེན་ལ་ཡང་གནོད་པ་ཡོང་སྲིད།
དབྱར་སྐྱིད་གླིང་ཁ་གཏོང་སྲོལ་ལ་ཁོར་ཡུག་ཐད་ཀྱི་ཡིད་གཟབ་བྱེད་
དགོས་པ་གང་ཡོད་དམ།
ལན། ང་ཚོས་ནམ་རྒྱུན་གླིང་ཁ་གཏོང་སྐབས་འཁོར་རིགས་མང་པོ་ཞིག་
སྤང་སྟེང་དུ་བཏང་ནས་སྤང་རྩྭ་མེད་པར་བཟོ་ཡི་ཡོད་ལ་དེའི་རྒྱུད་ལ་གད་
སྙིགས་མང་པོ་ཞིག་གཡུགས་ནས་ཁོར་ཡུག་གི་མཛེས་ལྗོངས་ལ་གནོད་པ་
བཟོ་བ་དང་ཁོར་ཡུག་ལ་བཙོག་སྐྱོན་བཟོ་ཡི་ཡོད། ང་ཚོས་དགའ་སྐྱིད་ལྡན་
པའི་དབྱར་སྐྱིད་ཀྱི་འཚོ་བ་ལོངས་སུ་སྤྱོད་པའི་སྐབས་གོང་གི་གནད་དོན་
དག་ལ་ཡིད་གཟབ་དང་ཡ་རབས་བཟང་པོའི་སྤྱོད་བཟང་ལ་ཞུགས་ཚེ་ང་ཚོ་
ཚང་མར་དབང་བའི་ཁོར་ཡུག་འདི་མཛེས་སྡུག་ལྡན་པ་ཞིག་བསྐྲུན་རྒྱུར་
ཕན་ཐོགས་ཆེ།
དར་ཤིང་ངམ་དབུ་ཤིང་བེད་སྤྱོད་བྱས་དྲགས་ན་སྐྱེ་ཁམས་ཁོར་ཡུག་
ལ་གནོད་པ་གང་ཡོད་དམ།
ལན། རི་དར་ཀླུང་དར་དང་ཁང་སྟེང་དུ་དར་ལྕོག་འཛུགས་པ་ནི་
གནའ་སྔ་མོའི་སྐབས་ནས་དར་བའི་ལུགས་སྲོལ་ཞིག་རེད། བོད་མི་རིགས་
ལ་ལོ་རེའི་ལོ་གསར་སྐབས་སུ་རི་དར་ཀླུང་དར་དང་ཁང་སྟེང་གི་དར་ལྕོག་
རྣམས་གསར་པ་བརྗེ་བའི་གོམས་སྲོལ་ཞིག་ཡོད་ལ་དེ་དང་དམ་དུ་འབྲེལ་བ་
ནི་ལྕང་མ་(དར་ཤིང་)གཅོད་རྒྱུ་དེ་རེད། སྤྱིར་ན་དེང་གི་བོད་པའི་ཁྱིམ་
ཚང་མང་ཆེ་བའི་ཁང་སྟེང་དུ་ལྷ་རྟེན་བཞི་ཡོད་པ་དང་ད་དུང་སྐྱེས་ལྷ་ཡུལ་
ལྷ་དང་བཅས་ལོ་ལྟར་གྲོང་ཁྱིམ་རེ་རེས་ཉུང་ཤོས་ལའང་ལྕང་མ་ལྔ་ཙམ་
གཅོད་དགོས། དེ་ཚོ་ཚང་མ་བསྡོམས་ན་ཕལ་ཆེར་ལོ་རེར་ང་ཚོས་ལྕང་སྡོང་
ཁྲི་མང་པོ་བཅད་ནས་དར་ཤིང་བཟོ་ཡི་ཡོད། ང་ཚོ་ཚང་མས་ཤེས་གསལ་
ལྟར་ས་བབ་མཐོ་བའི་བོད་ཁུལ་གྱི་གྲོང་ཚོ་དག་ན་རྩི་ཤིང་ཉུང་ལ་སྐྱེ་འཚར་
ཁག་པས་ལྕང་མ་གཅིག་དར་ཤིང་ཉན་པའི་ཆེ་ཆུང་སྐྱེ་འཚར་ཡོང་བར་ཉུང་
ཤོས་ལའང་ལོ་བཅུ་ཕྲག་ཙམ་དགོས་ཀྱི་ཡོད་སྟབས་ལོ་ལྟར་དར་ཤིང་གསར་
པ་བརྗེ་སྲོལ་ནི་ཡུལ་དེའི་རྩི་ཤིང་ནགས་ཚལ་ལ་ཚབས་ཆེ་བའི་་གཏོར་
གཤིག་ཞིག་རང་རེད། དེར་བརྟེན་ང་ཚོས་ལྕགས་གི་དར་ཤིང་ལྟ་བུ་དུས་
ཡུན་རིང་ཙམ་བེད་སྤྱོད་བྱེད་ཐུབ་པའི་དར་ཤིང་དེ་ཚོས་ལྕང་མའི་དར་ཤིང་
གི་ཚབ་བྱེད་རྒྱུ་བྱུང་ན་དེ་ནི་ཆེས་དཔེ་མི་སྲིད་པའི་སྐྱེ་ཁམས་ཁོར་ཡུག་ལ་
སྲུང་སྐྱོང་གི་ཕན་ནུས་ལྡན་པ་ཞིག་རེད།
མང་ཚོགས་ཁྲོད་དུ་ཁོར་ཡུག་སློབ་གསོ་སྤེལ་བའི་གལ་ཆེའི་རང་
བཞིན་གང་དག་ཡོད་དམ།
ལན། ཁོར་ཡུག་སློབ་གསོ་ནི་མང་ཚོགས་ཀྱི་ཁེ་དབང་སྲུང་སྐྱོང་བྱེད་
པའི་ཐབས་ལམ་འགངས་ཆེན་ཞིག་ཡིན། གཞི་རིམ་གྱི་མང་ཚོགས་ལ་ཁོར་
ཡུག་སྲུང་སྐྱོང་གི་བདག་དབང་དང་། སྲུང་སྐྱོང་གི་འགན་འཁྲིའི་འདུ་ཤེས།
ཁོར་ཡུག་སྲུང་སྐྱོང་གི་ཤེས་བྱའི་ཆུ་ཚད་སོགས་དམན་པས་གཞི་རིམ་གྱི་མང་
ཚོགས་ཁུལ་ལ་ཁོར་ཡུག་གི་སློབ་གསོ་སྤེལ་ནས་མང་ཚོགས་ཀྱི་ཁོར་ཡུག་སྲུང་
སྐྱོང་གི་ཤེས་བྱའི་ཆུ་ཚད་དང་འགན་འཁྲིའི་བསམ་པ་གོང་མཐོར་གཏོང་རྒྱུ་
ནི་ཤིན་ཏུ་ནས་གལ་འགངས་ཆེའོ།
གཞི་རིམ་གྱི་མང་ཚོགས་ཚོས་གང་འདྲ་བྱས་ཏེ་རང་ཉིད་ཀྱི་ཁོར་
ཡུག་བདག་དབང་ལ་བཙན་གནོད་མ་ཐེབས་པ་བྱེད་དགོས།
ལན། རང་ཉིད་ཀྱི་འཚོ་བའི་ཁོར་ཡུག་ནི་རང་ཉིད་ཀྱི་རྒྱུ་ནོར་ཞིག་ཡིན་།
པས་དེ་ལ་མི་གཞན་པས་གཏོར་སྐྱོན་དང་བཙོན་སྐྱོན་བཟོ་བར་ང་ཚོས་
བཀག་འགོག་བྱེད་དགོས། རྒྱུན་གཏན་གྱི་འཚོ་བའི་ནང་རང་ཉིད་ཀྱི་འཚོ་
བའི་ཁོར་ཡུག་ལ་མི་གཞན་པས་སྦགས་བཙོག་བཟོ་མིན་གྱི་ལྟ་སྐུལ་བྱེད་པའི་
འོས་འགན་མང་ཚོགས་ཚང་མར་ཡོད་པ་དང༌། གལ་ཏེ་མི་གཞན་གྱིས་རང་
གི་ཁོར་ཡུག་གི་བདག་དབང་ལ་བཙན་གནོད་བྱས་ཚེ། འབྲེལ་ཡོད་ཚན་པ་
ལ་ཞུ་གཏུག་དང་ཐེར་འདོན་བྱས་ཏེ་རང་ཉིད་ཀྱི་བདག་དབང་སྲུང་སྐྱོང་
བྱེད་ཐུབ་པ་བྱེད་དགོས།
ཞིང་འབྲོག་མང་ཚོགས་ཁུལ་ལ་ཁོར་ཡུག་བདག་དབང་བཙན་
གནོད་བྱེད་པའི་གནས་ཚུལ་གང་དག་ཡོད་དམ།
ལན། འབྲེལ་ཡོད་ཚན་པའི་འགྲོ་ལུགས་མ་ཚང་བར་ས་དེ་གའི་མང་
ཚོགས་ཚོར་ས་གླའི་ཚུལ་དུ་དངུལ་ཅུང་ཟད་སྤྲད་ནས་ཁྲིམས་འགལ་ངང་
གཏེར་ཁ་སྔོག་འདོན་བྱེད་པ་ལྟ་བུ། གྲོང་ཁྱེར་གྱི་འཛུགས་སྐྲུན་གད་སྙིགས་
དག་ཁ་གསབ་ཀྱི་དངུལ་ཅུང་ཟད་སྤྲད་ནས་གྲོང་གསེབ་ཁུལ་དུ་གཡུག་པ་ལྟ་
བུ། ཞིང་འབྲོག་ཁུལ་དུ་ཨར་སྐྲུན་བཟོ་ལས་སོགས་ཀྱི་ལས་གྲྭ་བཙུགས་ནས་
མཇུག་སྒྲིལ་རྗེས་ལས་གྲྭའི་དོ་བདག་གིས་འཛུགས་སྐྲུན་གྱི་བརྒྱུད་རིམ་ཁྲོད་
ཐོན་པའི་གད་སྙིགས་རྣམས་གཙང་སེལ་མི་བྱེད་པར་གྲོང་གསེབ་ཁུལ་དུ་
སྡེབས་སྤུངས་བརྒྱབ་བཞག་པ་ལྟ་བུ།
བོད་ཀྱི་སྲོལ་རྒྱུན་རིག་གནས་ཁྲོད་ཁོར་ཡུག་སྲུང་སྐྱོང་གི་སློབ་གསོའི་
རང་བཞིན་ལྡན་པའི་ཕྱོགས་གང་འདྲ་ཡོད་ཚུལ་དང༌། དེ་དག་དང་དེང་
རབས་ཁོར་ཡུག་སྲུང་སྐྱོང་གི་འབྲེལ་བ་གང་འདྲ་ཡིན་ནམ།
ལན། ཁོར་ཡུག་སྲུང་སྐྱོང་གི་སློབ་གསོ་ནི་བོད་ཀྱི་སྲོལ་རྒྱུན་གྱི་སློབ་
གསོའི་རྣམ་གྲངས་ཤིག་ཡིན་དེ། ཆུ་མིག་དང་འདམ་ར་སོགས་ལ་བཙོག་སྐྱོན་
བཏང་ན་ཀླུ་གཉན་བཙན་གསུམ་གྱིས་གནོད་ཀྱི་ཡོད་ཚུལ་དང་། ལྕང་མ་
ནགས་ཚལ་སོགས་གང་བྱུང་བཅད་ན་ཡུལ་ལྷ་གཞི་བདག་གིས་གནོད་ཀྱི་
ཡོད་ཚུལ། གང་བྱུང་དུ་ས་བརྐོ་རྡོ་སློག་བྱས་ན་སྲོག་ཆགས་མང་པོ་ཤི་བས་
སྡིག་པར་འཛེམས་ཚུལ་སོགས་མང་དུ་ཡོད། འོན་ཀྱང་སྲོལ་རྒྱུན་གྱི་བཤད་
རྒྱུན་མང་པོ་དེང་རབས་ཚན་རིག་གི་འགྲེལ་བཤད་འོག་ནས་དགག་འགྲོ་ཡི་
ཡོད་ཀྱང་། དེ་དག་གི་རྩ་བའི་རྒྱབ་ལྗོངས་ནི་ང་ཚོའི་དེང་རབས་ཁོར་ཡུག་
སྲུང་སྐྱོང་གི་དགོས་མཁོ་དང་མཐུན་པས་ང་ཚོས་བཤད་རྒྱུན་དེ་དག་གི་
བསམ་བློའི་ནང་དོན་དག་བེད་སྤྱོད་དང་རྒྱུན་བསྲིང་བྱེད་དགོས།
མང་ཚོགས་ཚོས་ཇི་འདྲ་བྱས་ནས་ཁོར་ཡུག་སྲུང་སྐྱོང་གི་ཤེས་བྱ་
སློབ་སྦྱོང་བྱེད་དགོས།
ལན། བརྙན་འཕྲིན་དང་ཁ་པར། ཚགས་པར། རླུང་འཕྲིན་སོགས་ཆ་
འཕྲིན་གྱི་ལམ་ནས་ཁོར་ཡུག་སྲུང་སྐྱོང་གི་ཤེས་བྱ་སློབ་སྦྱོང་བྱེད་རྒྱུར་མཐོང་
ཆེན་དང་དོ་སྣང་བྱེད་དགོས་པ་མ་ཟད། འབྲེལ་ཡོད་ཚན་པའི་དྲིལ་བསྒྲགས་
ལས་འགུལ་ལ་མཐོང་ཆེན་བྱས་ཏེ་ཉན་རྒྱུ། གཞན་རང་གི་ཉེ་འགྲམ་གྱི་སློབ་
གྲྭ་བ་སོགས་ཤེས་ཡོན་ཅན་གྱི་ས་ནས་ཤེས་ཐབས་བྱེད་དགོས།
ཁོར་ཡུག་སློབ་གསོ་སྤེལ་བར་དགེ་ཕན་གང་ཡོད་དམ།
ལན། ཡང་དག་པའི་ཁོར་ཡུག་གི་སློབ་གསོ་ཐེབས་ནས་ལག་ལེན་དུ་
བསྟར་ཚེ། མིའི་རིགས་ཀྱི་གཟུགས་གཞི་བདེ་ཐང་དང༌། རང་བྱུང་ཁམས་ཆེན་
པོའི་འབྱུང་ཁམས་སྐྱེ་འཕེལ་གྱི་དོ་སྙོམས་སོགས་ལ་ཕན་པ་ཡོད་པ་མ་ཟད།
ཕ་ཚ་བུ་རྒྱུད་མང་པོའི་ཆགས་འཇིག་དང་འབྲེལ་བ་ཡོད་པས། ང་ཚོས་ཁོར་
ཡུག་ཤེས་བྱར་དོ་སྣང་དང་དེ་དག་ལག་ལེན་དུ་བསྟར་ཐབས་ལ་བརྩོན་
དགོས།
མིག་སྔའི་བོད་ཀྱི་ཞིང་འབྲོག་ཁུལ་དུ་ལྷག་འདས་པའི་ཁོར་ཡུག་གི་
གནད་དོན་གང་དག་ཡོད།
ལན། ཕྱུགས་ཟོག་འཚོ་སྐྱོང་ཚད་ལས་བརྒལ་དེ་རྩྭ་ཐང་གི་རྩྭ་སས་
ཕྱུགས་ཟོག་གི་དགོས་མཁོ་སྐོང་མ་ཐུབ་པར་རྩྭ་ཐང་གི་སྤུས་ཚད་ཉམས་ཞན་
དུ་གྱུར་པ་དང༌། འཚོ་བའི་གད་སྙིགས་གང་བྱུང་དུ་གཡུག་པ། ཚད་ལས་
འདས་པའི་ཞིང་སྨན་བརྒྱབ་སྟེ་ཞིང་སའི་ས་གཤིས་ཞན་དུ་ཕྱིན་ནས་མཐར་
མཁའ་རླུང་དང་འཐུང་ཆུ་སོགས་ལ་སྦགས་བཙོག་བཟོ་བ། ཝ་དང་གླ་བ།
གཙོད་སོགས་སྲུང་སྐྱོང་བྱེད་དགོས་པའི་རི་སྐྱེས་སྲོག་ཆགས་རྣམས་ལྐོག་ནས་
ཁྲིམས་འགལ་གྱིས་བསད་དེ་འབྱུང་ཁམས་དོ་སྙོམས་དང་སྲོག་ཆགས་སྣ་མང་
རང་བཞིན་ལ་གཏོར་སྐྱོན་བཏང་བ་སོགས་ཡོད།
ཁོར་ཡུག་སྲུང་སྐྱོང་དང་རང་བྱུང་གི་འཇིགས་པའི་འབྲེལ་བ་ཇི་ལྟར་
ཡིན་ནམ།
ལན། རང་བྱུང་གི་འཇིགས་པ་དང་ཁོར་ཡུག་སྲུང་སྐྱོང་ནི་རྒྱུ་འབྲས་ལྟ་
བུའི་འབྲེལ་བ་ཡིན་དེ། ཐན་པ་དང་། དྲག་ཆར་ཆུ་ལོག ས་ཡོམ་དང་མེ་རི་
འབར་གས། གོ་ལའི་ཚ་དྲོད་འཕེལ་བ་དང་སྐྱུར་གཤིས་ཅན་གྱི་ཆར་པ་བབས་
པ་སོགས་ནི་ཁོར་ཡུག་སྲུང་སྐྱོང་མ་བྱས་པའི་ངན་འབྲས་སྨིན་པ་ཡིན།
དཔལ་འབྱོར་དང་ཁོར་ཡུག་སྲུང་སྐྱོང་གི་འབྲེལ་བ་ཇི་ལྟར་ཡིན་ནམ།
ལན། ཕྱི་སྣོད་ཀྱི་འཇིག་རྟེན་འདི་ནི་ནང་བཅུད་ཀྱི་སེམས་ཅན་འགྲོ་བ་
མི་ཙམ་མ་ཟད་པའི་སེམས་ཅན་ཡོངས་ཀྱི་རྟེན་གཞི་ཡིན་པས། ཚད་ལས་
འདས་པའི་གཏེར་ཁ་སྔོག་འདོན་དང་། དབྱར་རྩྭ་དགུན་འབུ་འཐུ་བ། སྦགས་
བཙོག་བཟོས་པ་སོགས་མང་དུ་བྱས་ཚེ་སྐྱེ་ཁམས་རང་ཉིད་ཀྱི་དོ་སྙོམས་ནུས་
པའི་ཚད་ལས་འདས་ནས་མཐར་ཐུག་ཏེ་མི་དང་སྐྱེ་དངོས་ཀྱི་གྱོང་གུན་དུ་
འགྱུར་གྱི་ཡོད་པས། དཔལ་འབྱོར་གྱི་ཁེ་ཕན་ཁོ་ནའི་ཆེད་དུ་ཚད་ལས་འདས་
པའི་ནུས་ཁུངས་འདོན་སྤེལ་སོགས་གཏན་ནས་བྱེད་མི་རུང་།
མང་ཚོགས་ལ་ཁོར་ཡུག་སྤུས་ཚད་ཀྱི་འགན་ལེན་ཚད་གཞི་ག་འདྲ་ཡོད།
ལན། སྲིད་གཞུང་ནས་མང་ཚོགས་ཀྱི་འཚོ་བའི་ཁོར་ཡུག་གི་འཐུང་ཆུ་
དང་། ས་ཞིང་གི་ས་སྤུས།མཁའ་རླུང་གི་སྤུས་ཚད་སོགས་ལ་སྲིད་གཞུང་གིས་
དུས་རིམ་རང་བཞིན་གྱི་ལྟ་བཤེར་བྱས་ནས། མང་ཚོགས་ལ་བདེ་ཐང་གི་ཁོར་
ཡུག་ཅིག་བསྐྲུན་པར་འགན་ལེན་གྱི་འབད་འཐབ་བྱེད་པའི་སྲིད་ཇུས་ཡོད།
འཛམ་གླིང་ཁོར་ཡུག་ཉིན་མོ་ག་དུས་ཡིན་ནམ།
ལན། འཛམ་གླིང་ཁོར་ཡུག་ཉིན་མོ་ནི་1972ལོར་མཉམ་འབྲེལ་རྒྱལ་
ཚོགས་ཀྱིས་གཏན་འཁེལ་བྱས་པ་ཞིག་ཡིན་ལ་མཉམ་འབྲེལ་རྒྱལ་ཚོགས་ཁོར་
ཡུག་འཆར་འགོད་ཧྲུའུ་དབུ་བརྙེས་པའི་མཚོན་རྟགས་ཀྱང་རེད། ལོ་རེའི་ཟླ་
6པའི་ཚེས་5ཉིན་ནི་༼འཛམ་གླིང་ཁོར་ཡུག་ཉིན་མོ་༽ཡིན་པ་དང་འཛམ་གླིང་
ཁོར་ཡུག་ཉིན་མོར་འཛམ་གླིང་རྒྱལ་ཁབ་མང་པོའི་དབུ་འཛིན་དང་ཁོར་
ཡུག་འགན་འཁུར་དཔོན་རིགས་ཚང་མས་སྨྱན་སྦྱོར་དང་ཐབས་ལམ་སྣ་
ཚོགས་ཐོག་ནས་རྒྱལ་ཁབ་སོ་སོའི་ཁོར་ཡུག་གི་འདོད་ཚུལ་ལྷུག་གླེང་བྱེད་བ་
དང་། མིའི་རིགས་འཚོ་གནས་འཕེལ་རྒྱས་ཁོར་ཡུག་གི་གནས་བབ་དང་སྐྱོ་
ཤས་སོགས་གླེང་ནས་རང་སོ་སོའི་ཁོར་ཡུག་ལ་འཛིན་པའི་རྩ་དོན་དང་
ལངས་ཕྱོགས་རྒྱས་བཤད་བྱེད་ཀྱི་ཡོད།
འཛམ་གླིང་སའི་གོ་ལའི་ཉིན་མོ་ག་དུས་ཡིན་ནམ།
ལན། ལོ་རེའི་ཟླ་4པའི་ཚེས་22ཉིན་ཆེད་མངགས་འཛམ་གླིང་ཁོར་ཡུག་
སྲུང་སྐྱོང་ཆེད་དུ་གཏན་འཁེལ་བཟོས་པའི་ཉིན་མོ་ཞིག་ཡིན་ཞིང་། དེའི་
དམིགས་ཡུལ་ནི་མང་ཚོགས་ཚོས་ད་ཡོད་ཀྱི་ཁོར་ཡུག་གནད་དོན་ལ་ངོས་
འཛིན་གསལ་པོ་ཡོང་བ་དང༌། མང་ཚོགས་རྣམས་ཁོར་ཡུག་སྲུང་སྐྱོང་གི་
ལས་འགུལ་ནང་ཞུགས་རྒྱུར་སྐུལ་སློང་བྱས་ཏེ། སྔོ་ལྗང་ཅན་གྱི་ཐཱན་ཉུང་འཚོ་
བར་བརྟེན་ནས་གོ་ལ་ཁྱོན་ཡོངས་ཀྱི་ཁོར་ཡུག་ལེགས་བཅོས་ཡོང་བ་བྱ་རྒྱུ་
དེ་ཡིན། འཛམ་གླིང་སའི་གོ་ལའི་ཉིན་མོ་ནི་ཀའེ་ལོའོ་ཏེ་ཉིར་སན་དང་ཏཱན་
ཉི་སི་ཧའེ་སི་གཉིས་ཀྱིས་སྤྱི་ལོ་1970ལོར་ཐོག་མར་སྤེལ་ཞིང་། ད་ལྟའི་བར་
འཛམ་གླིང་རྒྱལ་ཁབ་དང་ས་ཁུལ་192ལ་ལོ་ལྟར་མི་འབོར་དུང་ཕྱུར་བཅུ་
ལྷག་གིས་སའི་གོ་ལའི་ཉིན་མོའི་བྱེད་སྒོར་ཞུགས་ཤིང་། དེ་ནི་འཛམ་གླིང་
ཐོག་དམངས་ཁྲོད་ཀྱི་ཁོར་ཡུག་སྲུང་སྐྱོང་ཐད་ཀྱི་དུས་ཆེན་ཆེ་ཤོས་སུ་ཆགས་
ཡོད། ཀྲུང་གོར་དུས་རབས་ཉི་ཤུའི་ལོ་རབས་དགུ་བཅུ་པ་ནས་འགོ་བཙུགས་ཏེ་
ལོ་རེའི་ཟླ་4ཚེས་22ཉིན་འཛམ་གླིང་སའི་གོ་ལའི་ཉིན་མོའི་བྱེད་སྒོ་སྤེལ་གྱི་ཡོད།
འཛམ་གླིང་འདམ་རའི་ཉིན་མོ་ག་དུས་ཡིན་ནམ།
ལན། འདམ་ར་ནི་ཁོར་ཡུག་སྲུང་སྐྱོང་གི་གལ་ཆེའི་ཁྱབ་ཁོངས་ཡིན་
ཞིང་རྒྱལ་ཁབ་མི་འདྲ་བ་དང་རིགས་གཅིག་མཁས་པའི་འདོད་ཚུལ་མི་འདྲ་
བར་འདམ་རའི་མཚན་ཉིད་ཀྱང་འདྲ་ཡི་མེད། རྒྱུན་མཐོང་གི་འདམ་རའི་
ཁོངས་ན་འདམ་དང་འདམ་སོལ་ཁུལ། གཏིང་ཐུང་མཚེའུ། གྲམ་པ། མཚོ་
ངོགས་གྲམ་ཐང་།ཚ་འདམ་སོགས་ཡོད།
1996ལོའི་ཟླ་10པར་འདམ་རའི་སྤྱི་ཆིངས་ཐེངས་19པའི་རྒྱུན་ཨུད་གྲོས་
ཚོགས་ཐོག་ལོ་རེའི་སྤྱི་ཟླ་2པའི་ཚེས་2ཉིན་ནི་འཛམ་གླིང་འདམ་རྭའི་ཉིན་
མོར་གཏན་འབེབས་བྱས་ཤིང་ལོ་རེ་རེར་བརྗོད་དོན་གཙོ་བོ་རེ་རེ་གཏན་
ཁེལ་བྱ་རྒྱུའི་གྲོས་གཞི་བཏོན་ཡོད།
འཛམ་གླིང་ཆུའི་ཉིན་མོ་ག་དུས་ཡིན་ནམ།
ལན། སྤྱི་ལོ་1993ལོའི་ཟླ་དང་པོའི་ཚེས་18ཉིན་མཉམ་འབྲེལ་རྒྱལ་
ཚོགས་ཀྱི་སྐབས་47པའི་ཚོགས་འདུའི་གྲོས་ཆོད་ལས་ཟླ་3པའི་ཚེས་22ཉིན་ནི་
འཛམ་གླིང་ཆུའི་ཉིན་མོར་གཏན་འཁེལ་བྱས་པ་རེད།
ཁོར་ཡུག་སྲུང་སྐྱོང་སྐོར་གྱི་དམངས་ཕན་ཐེར་འདོན་གྱི་ཁ་པར་ཨང་
གྲངས་ག་ཚོད་ཡིན་ནམ།
ལན། ཁོར་ཡུག་སྲུང་སྐྱོང་སྐོར་གྱི་དམངས་ཕན་ཐེར་འདོན་གྱི་ཁ་པར་
ཨང་གྲངས་ནི་12369ཡིན།
ཁྱེད་ཀྱིས་ཆུ་གྲོན་ཆུང་གི་མཚོན་རྟགས་ཤེས་སམ།
ལན། རྒྱལ་ཁབ་ཀྱི་ཆུ་གྲོན་ཆུང་གི་མཚོན་རྟགས་ནི་ཆུ་ཐིགས་
དང་མིའི་ལག་པ། སའི་གོ་ལ་གཟུགས་འགྱུར་བྱས་པའི་རི་མོ་ལས་གྲུབ་ཅིང་
ལྗང་མདོག་ཡིན་པའི་སྒོར་གཟུགས་ཀྱིས་ས་གཞི་རིལ་མོ་མཚོན་པ་དང་། ཆུར་
གྲོན་ཆུང་བྱ་རྒྱུ་ནི་ས་གཞི་རིལ་མོའི་སྐྱེ་ཁམས་ལ་སྲུང་སྐྱོང་བྱ་རྒྱུའི་གལ་ཆེའི་བྱ་
ཐབས་ཡིན་པ་མཚོན། མཚོན་རྟགས་དཀར་པོ་ལུས་པོའི་ཆ་ཤས་ནི་ལག་པ་ཡ་
གཅིག་གིས་ཆུ་ཐིགས་གཅིག་སྐྱོར་བའི་ཚུལ་དུ་སྣང་བ། ལག་པ་ནི་སྒྲ་སྦྱོར་ཡི་
གེ་JSགཟུགས་འགྱུར་བྱས་པ་ལས་གྲུབ་ཡོད་པས་ཆུ་གྲོན་ཆུང་ཞེས་པའི་མཚོན་
དོན་ཡིན་པ། ལག་པའི་ཁྱེར་སྟངས་ནི་ཀྱག་ཀྱོག་ཏུ་འཁོར་བའི་རྒྱུག་ཆུ་ལྟ་
བུ་སྣང་བ་དེས་ཆུ་ཐིགས་བསགས་ནས་རྒྱ་མཚོ་གྲུབ་པའི་དཔེ་མཚོན་ཡོད།

ས་བཅད་དྲུག་པ། བོད་ཀྱི་རྒྱལ་ཁབ་རིམ་པའི་
རང་བྱུང་སྲུང་སྐྱོང་ཁུལ་སྐོར།

བོད་རང་སྐྱོང་ལྗོངས་ས་ཁོངས་སུ་ད་ཡོད་རྒྱལ་ཁབ་རིམ་པའི་རང་བྱུང་
སྲུང་སྐྱོང་ཁུལ་ག་ཚོད་ཙམ་ཡོད་པ་དང་དེ་དག་ཁག་སོ་སོ་གང་ཡིན་ནམ།
ལན། བོད་རང་སྐྱོང་ལྗོངས་ས་ཁོངས་སུ་ད་ཡོད་རྒྱལ་ཁབ་རིམ་པའི་
རང་བྱུང་སྲུང་སྐྱོང་ཁུལ་དགུ་ཡོད་པ་དང་དེ་དག་ནི་ལྷ་ཀླུ་འདམ་ར་རྒྱལ་
ཁབ་རིམ་པའི་རང་བྱུང་སྲུང་སྐྱོང་ཁུལ། ཡར་ཀླུངས་གཙང་པོ་རྒྱུགས་ཁུལ་
ཁྲུང་ཁྲུང་སྐེ་ནག་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ། བོད་བྱང་ཐང་
རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ། ཡར་ཀླུངས་གཙང་པོའི་གྲོག་
རོང་ཆེན་མོའི་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ། གསེར་ཆེན་
མཚོའི་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ། རྫ་ཡུལ་མཚེར་པ་རོང་
རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ། སྨར་ཁམས་སྤྲེའུ་སྤུ་སེར་རྒྱལ་
ཁབ་རིམ་པའི་རང་བྱུང་སྲུང་སྐྱོང་ཁུལ། རི་བོ་ཆེ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ། ཇོ་མོ་གླང་མ་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་བཅས་ཡིན།
ལྷ་ཀླུ་འདམ་ར་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེར་
སྤྱིའི་རྒྱ་ཁྱོན་ག་ཚོད་ཡོད་དམ།
ལན། སྤྱིའི་རྒྱ་ཁྱོན་ལ་སྤྱི་ལེ་ངོས་སྙོམས་གྲུ་བཞི་མ་6.2ཡོད་ཅིང༌། ཆ་
སྙོམས་རྒྱ་མཚོའི་ངོས་ལས་མཐོ་ཚད་རྨིད་3645ཡིན།
ལྷ་ཀླུ་འདམ་ར་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེ་ག་
དུས་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དུ་གཏན་འཁེལ་བྱས་པ་
ཡིན་ནམ།
ལན། ལྷ་ཀླུ་འདམ་ར་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེ་སྤྱི་
ལོ་1999ལོའི་ཟླ་5པར་ལྗོངས་རིམ་པའི་རང་བྱུང་སྲུང་སྐྱོང་ཁུལ་དུ་གཏན་
འཁེལ་བྱས་པ་དང་། སྤྱི་ལོ་2000ལོར་ལྷ་ཀླུ་འདམ་ར་དོ་དམ་ཨུ་ཡོན་ལྷན་
ཁང་དབུ་བརྙེས་ཤིང་། སྤྱི་ལོ་2005ལོའི་ཟླ་8པར་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་དུ་གཏན་འཁེལ་བྱས་པ་ཡིན།
ལྷ་ས་གྲོང་ཁྱེར་མི་དམངས་སྲིད་གཞུང་གིས་ལྷ་ཀླུ་འདམ་ར་རང་
བྱུང་སྲུང་སྐྱོང་ཁུལ་གྱི་སྲུང་སྐྱོང་ལས་ཀའི་ཐོག་དོན་དངོས་ཀྱི་སྲུང་སྐྱོང་བྱ་
ཐབས་གང་དག་སྤྱད་ཡོད་དམ།
ལན། སྤྱི་ལོ་2000ལོར་ལྷ་ས་གྲོང་ཁྱེར་མི་དམངས་སྲིད་གཞུང་
གིས་ལྷ་ས་གྲོང་ཁྱེར་ལྷ་ཀླུ་འདམ་ར་རང་བྱུང་སྲུང་སྐྱོང་ཁུལ་དོ་དམ་སྒྲིག་
ལམ་ཞེས་པ་གསལ་བསྒྲགས་བྱས་ཡོད་པའི་ནང་འདམ་རའི་མཐའ་འཁོར་དུ་
གང་བྱུང་གིས་ས་བརྐོ་རྡོ་སློག་བྱེད་མི་ཆོག་པ་དང་། འདམ་རའི་ནང་གི་ཉ་
རིགས་དང་བྱ་རིགས་འཛིན་མི་ཆོག་པ། འདམ་རའི་ནང་གི་རྩྭ་རྩི་ཤིང་རིགས་
གང་བྱུང་དུ་བཅད་མི་ཆོག་པ་སོགས་ཞིབ་ཕྲའི་དོ་དམ་སྒྲིག་སྲོལ་གཏན་
འཁེལ་བྱས་ཡོད་ལ་ལྷ་ཀླུ་འདམ་ར་རང་བྱུང་སྲུང་སྐྱོང་ཁུལ་སྤྱིའི་འཆར་
བཀོད་ཅེས་པའི་ནང་དུའང་སྲུང་སྐྱོང་ཁུལ་གྱི་དོ་དམ་སྒྲིག་སྲོལ་དང་
འཛུགས་སྐྲུན་ལས་གྲྭ། དཔལ་འབྱོར་དང་སྤྱི་ཚོགས་རྒྱུན་མཐུད་འཕེལ་
རྒྱས། དེ་བཞིན་ཚན་རིག་ཞིབ་འཇུག་བྱ་གཞག དྲིལ་བསྒྲགས་སློབ་གསོ།
འབྱུང་ཁམས་ཡུལ་སྐོར་འཕེལ་རྒྱས་བཅས་གང་སྤྱིའི་ཐད་ཀྱི་འཆར་བཀོད་
ཕུན་སུམ་ཚོགས་པོ་བཀོད་ཡོད་ལ་མ་དངུལ་སྒོར་ཁྲི་9200ལྷག་གི་འགྲོ་གྲོན་
བཏང་ནས་དོན་དངོས་ཀྱི་སྲུང་སྐྱོང་ལས་དོན་དག་སྤེལ་ཡོད། སྤྱིར་དོ་དམ་
སྒྲིག་སྲོལ་གྱི་ཆ་ནས་ཡིན་ནའང་འདྲ། དོན་དངོས་ཀྱི་སྲུང་སྐྱོང་ལས་དོན་
དངོས་གང་སྤྱིའི་ཐད་ནས་ཤུགས་སྣོན་ཆེན་པོ་བརྒྱབ་དང་རྒྱག་བཞིན་ཡོད།
ལྷ་ཀླུ་འདམ་རར་ལྷ་སའི་གློ་བ་ཞེས་འབོད་པའི་རྒྱུ་མཚན་ཅི་ཡིན།
ལྷ་ཀླུའི་འདམ་རས་ལོ་ལྟར་འོད་འབྱོར་ནུས་པར་བརྟེན་ནས་ལན།
དབྱང་གཉིས་ཐཱན་རྫས་ཏུན་ཁྲི་7.88ལྷག་རྔུབ་ལེན་བྱེད་ཀྱི་ཡོད་པ་དང་། ལྷ་
སའི་སྐྱེ་འགྲོ་ཀུན་ལ་མེད་དུ་མི་རུང་བའི་དབྱང་རླུང་ཏུན་ཁྲི་5.34ཙམ་མཁོ་
འདོན་བྱེད་ཀྱི་ཡོད་པས། མིའི་ལུས་ཐོག་གི་གློ་བ་ལྟ་བུའི་དབུགས་རྔུབ་ལེན་
གྱི་ནུས་པ་ལྡན་ཡོད་པས་འདི་ལྟར་འབོད།
ལྷ་ཀླུའི་འདམ་རར་བརླན་བཤེར་ཆེར་གཏོང་ཡོ་ཆས་ཞེས་འབོད་
དགོས་པའི་རྒྱུ་མཚན་གང་ཡིན་ནམ།
ལན། ལྷ་ཀླུའི་འདམ་རའི་ནང་རྩི་ཤིང་རིགས་ཧ་ཅང་མང་པོ་སྐྱེས་ཡོད་
སྟབས་འདམ་རའི་ནང་གི་རྩི་ཤིང་ལ་སོགས་པའི་སྔོ་ཁེབས་རིགས་ཚང་མས་
མཁའ་རླུང་ནང་དུ་གསོས་རླུང་མང་པོ་མཁོ་འདོན་བྱེད་པ་དང་། སྔོ་ཁེབས་
མིན་པའི་ས་ངོས་མང་ཆེ་བ་ནི་ཆུ་ངོས་དང་འདམ་བག་ཤ་སྟག་ཡིན་པས་དེ་
དག་ཚང་མས་མཁའ་རླུང་ནང་དུ་བརླན་གཤེར་མཁོ་སྤྲོད་བྱས་པས་ན་ལྷ་
སའི་མཁའ་རླུང་བརླན་གཤེར་ཆེ་རུ་གཏོང་ཐུབ་པའི་ནུས་པ་ལྡན་པའི་ཆ་
ནས་ལྷ་ཀླུའི་འདམ་རར་བརླན་གཤེར་ཆེར་གཏོང་ཡོ་ཆས་ཞེས་པའི་མཚན་
བཟང་ཐོབ་པ་ཡིན།
ལྷ་ཀླུའི་འདམ་རར་སྲུང་སྐྱོང་ཡག་པོ་བྱེད་དགོས་པའི་དགོས་པ་གང་
ཡོད་དམ།
ལན། ལྷ་ཀླུའི་འདམ་རར་རྡུལ་ལེན་བྱེ་འགོག་ནུས་པ་དང་། མཁའ་རླུང་
གཙང་བཅོས། དབྱང་རླུང་མཁོ་འདོན། བརླན་གཤེར་ཆེར་གཏོང་། ཡུལ་
ལྗོངས་མཛེས་བཟོ་བཅས་ཀྱི་ནུས་པ་ལྡན་པའི་དབང་གིས་ལྷ་ཀླུའི་འདམ་
རར་སྲུང་སྐྱོང་ཡག་པོ་བྱ་རྒྱུ་དེ་གྲོང་ཁྱེར་ནང་འཚོ་སྡོད་བྱེད་པའི་སྐྱེ་འགྲོ་
ཀུན་གྱི་བདེ་ཐང་དང་གྲོང་ཁྱེར་ཀྱི་དཔལ་འབྱོར་དང་སྤྱི་ཚོགས་རྒྱུན་མཐུད་
འཕེལ་རྒྱས་ཡོང་བར་གལ་ཆེའི་གནས་བབ་བཟུང་ཡོད་པས་ལྷ་ཀླུའི་འདམ་
རར་མིག་ཟུང་བཞིན་གཅེས་སྤྲས་བྱ་རྒྱུ་དེ་གལ་འགངས་ཧ་ཅང་ཆེ་བ་ཡིན།
ལྷ་ཀླུའི་འདམ་རས་ཁོར་ཡུག་སྲུང་སྐྱོང་ལས་ཀར་ཕན་ནུས་གང་འདྲ་
ཞིག་ཐོན་གྱི་ཡོད་དམ།
ལམ་དུ། ལྷ་ཀླུའི་འདམ་རས་ཁུལ་དེའི་རྒྱུག་ཆུ་གཙང་བཅོས་དང་མཁའ་
རླུང་གི་སྙིགས་རྫས་རྔུབ་ལེན།དེ་བཞིན་རྩ་ཆེའི་རྩི་ཤིང་དང་སྲོག་ཆགས་སྲུང་
སྐྱོང་ལས་ཀར་ཕན་ནུས་ཆེན་པོ་ཐོན་གྱི་ཡོད།
བོད་བྱང་ཐང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེ་ཡུལ་
གང་དུ་གནས་ཡོད་དམ།
བོད་བྱང་ཐང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེ་ལན།
བོད་རང་སྐྱོང་ལྗོངས་ནག་ཆུ་ས་ཁུལ་དང་མངའ་རིས་ས་ཁུལ་གཉིས་ཀྱི་ས་
ཁོངས་སུ་གནས་ཡོད།
བོད་བྱང་ཐང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེ་དུས་
ནམ་ཞིག་ལ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དུ་གཏན་འཁེལ་
བྱས་པ་ཡིན་ནམ།
ལན། རང་བྱུང་སྲུང་སྐྱོང་ཁུལ་དེ་ནི་སྤྱི་ལོ་1993ལོར་བོད་རང་སྐྱོང་
ལྗོངས་མི་དམངས་སྲིད་གཞུང་གི་ཆོག་མཆན་ཐོབ་ནས་བཙུགས་པ་གང་ཞིག་
སྤྱི་ལོ་2000ལོའི་ཟླ་4པར་རྒྱལ་སྲིད་སྤྱི་ཁྱབ་ཁང་གིས་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་དུ་གཏན་འཁེལ་བྱས་པ་ཡིན།
བོད་བྱང་ཐང་དེ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དུ་
གཏན་འཁེལ་བྱས་པའི་དགོས་དམིགས་གཙོ་བོ་གང་ཡིན་ནམ།
ལན། གཙོ་བོའི་སྲུང་སྐྱོང་ཀྱི་དམིགས་ས་ནི་གཏོར་སྐྱོན་ཆེན་པོ་མེད་པ་
དང་ཁྱད་ཆོས་ལྡན་པའི་ས་མཐོའི་གྲང་ཟུག་ཆེ་བའི་འབྱུང་ཁམས། དེ་བཞིན་
ས་མཐོའི་གྲང་ཟུག་ཆེ་བའི་ཁོར་ཡུག་ཏུ་འཚོ་གནས་བྱེད་བཞིན་ཡོད་པའི་
རྨིག་ལྡན་སྲོག་ཆགས་ཆེ་རིགས་ལ་སྲུང་སྐྱོང་བྱ་རྒྱུ་དེ་ཡིན།
བོད་བྱང་ཐང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེར་རྒྱ་
ཁྱོན་ག་ཚོད་ཡོད་དམ།
ལན། སྤྱིའི་རྒྱ་ཁྱོན་ལ་སྤྱི་ལེ་ངོས་སྙོམས་གྲུ་བཞི་མ་24.7ཡོད། སྲུང་སྐྱོང་
ཁུལ་གྱི་ས་བབས་མཐོ་ཚད་ནི་རྒྱ་མཚོའི་ངོས་ལས་རྨིད་5000ཡན་ཟིན་གྱི་
ཡོད་པ་དང་། སྲུང་སྐྱོང་ཁུལ་དེ་ནི་འཛམ་གླིང་སྟེང་རྒྱ་ཁྱོན་ཆེ་ཤོས་དང་ཆ་
སྙོམས་ས་བབ་མཐོ་ཤོས་ཀྱི་རི་སྐྱེས་སྲོག་ཆགས་སྲུང་སྐྱོང་ཁུལ་ཞིག་ཡིན།
བོད་བྱང་ཐང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་གྱི་འབྲེལ་
ཡོད་དོ་དམ་ཚན་པས་སྲུང་སྐྱོང་ཁུལ་གྱི་ཁོར་ཡུག་དང་རི་སྐྱེས་སྲོག་ཆགས་
དག་ལ་སྲུང་སྐྱོང་གི་བྱ་ཐབས་གང་དག་སྤྱད་ཡོད་དམ།
ལན། འབྲེལ་ཡོད་ཚན་པ་ཁག་གིས་དོ་དམ་མི་སྣ་མི་འདང་བ་དང་།
སྒྲིག་ཆས་ཆ་རྐྱེན་ཞན་པ། མ་དངུལ་ཉུང་བ་བཅས་ཀྱི་དཀའ་ངལ་གྲངས་
མེད་ཁྱད་བསད་ནས་སྲུང་སྐྱོང་ཁུལ་གྱི་ཁོར་ཡུག་དང་རི་སྐྱེས་སྲོག་ཆགས
སྲུང་སྐྱོང་་ལས་ཀར་དམིགས་བསལ་ཀྱི་ལེགས་སྐྱེས་ཕུལ་ཡོད་སྟབས་སྔ་རྗེས་
སུ་སྲུང་སྐྱོང་ཁུལ་དུ་ནག་ཆུ་དོ་དམ་ཅུས་ཨ་མདོ་དང་ཉི་མ། མཚེའུ་གཉིས་དོ་
དམ་མ་ལག་ཅུས་བཅས་གསར་བཙུགས་བྱས་ཐོག་འགྲིམ་འགྲུལ་དང་བརྡ་
འཕྲིན། དོ་དམ་མི་སྣའི་འཚོ་བའི་ཆ་རྐྱེན་ལེགས་བཅོས་དང་སྒྲིག་ཆས་ཀྱི་ཆ་
རྐྱེན་ལེགས་སུ་བཏང་ནས་ཁྲིམས་འགལ་གྱི་རྔོན་འགོག་ལས་ཀ་དང་རང་
བྱུང་ཁུལ་གྱི་སྲུང་སྐྱོང་ལས་ཀར་མི་དམན་པའི་གྲུབ་འབྲས་ཐོབ་ཡོད། གོ་ལ་
ཡོངས་ཀྱི་ནམ་ཟླར་འགྱུར་བ་ཆེན་པོ་བྱུང་ཡོད་པའི་རྐྱེན་གྱིས་རི་སྐྱེས་སྲོག་
ཆགས་ལ་ནད་ངན་འགོས་པའི་གནས་ཚུལ་ཛ་དྲགས་སུ་ཕྱིན་ཡོད་པས་
གཅིག་ནས་རི་སྐྱེས་སྲོག་ཆགས་ལ་ནད་ངན་མི་འགོས་པའི་སྔོན་འགོག་ལས་
ཀ་དང་གཉིས་ནས་རི་སྐྱེས་སྲོག་ཆགས་གི་བདེ་ཐང་གནས་ཚུལ་ལ་རྟོགས་
ཞིབ་བྱ་བྱེད་འབྲེལ་ཡོད་ཚན་པས་སྔ་རྗེས་སུ་རྒྱལ་ཁབ་རིམ་པའི་རི་སྐྱེས་སྲོག་
ཆགས་ནད་འགོག་ལྟ་ཞིབ་ཚད་ལེན་ས་ཚུགས་བཞི་དང་ཁུལ་ཡོངས་སུ་ལྟ་
ཞིབ་ཚད་ལེན་མ་ལག་ས་ཚུགས་དྲུག་ཅུ་རེ་བདུན་བཙུགས་པ་དེ་དག་གིས་
འགོས་ནད་སྔོན་འགོག་དང་རི་སྐྱེས་སྲོག་ཆགས་བདེ་ཐང་ཡོང་རྒྱུར་གཞལ་
དཀའ་བའི་ནུས་པ་ཐོན་ཡོད། དེ་བཞིན་རང་བྱུང་སྲུང་སྐྱོང་ཁུལ་གྱི་འབྲེལ་
ཡོད་ཚན་པའི་དྲིལ་བསྒྲགས་ལས་དོན་གནད་ལ་འཁེལ་པོ་བྱུང་བའི་དབང་
གིས་རི་སྐྱེས་བདག་མེད་སུ་ལའང་དབང་བའི་རྗེས་ལུས་ཀྱི་ལྟ་བ་ངན་པར་རྩ་
བའི་ཆ་ནས་འགྱུར་བ་བཏང་སྟེ། མི་དང་སྲོག་ཆགས་ཞི་བདེ་མཉམ་འཚོའི་
ཡང་དག་ལྟ་བས་མི་རྣམས་ཀྱི་རི་སྐྱེས་སྲོག་ཆགས་དང་རང་བྱུང་ཁོར་ཡུག་
ལ་སྲུང་སྐྱོང་དང་གཅེས་སྤྲས་བྱེད་པའི་ཁ་ཕྱོགས་གསལ་སྟོན་བྱས་ཡོད། སྤྱིར་
རྔོན་འགོག་ནད་འགོག་ཀྱི་ཕྱོགས་ནས་ཡིན་ནའང་འདྲ་དྲིལ་བསྒྲགས་སློབ་
གསོའི་ཕྱོགས་གང་གི་ཐད་ནས་སྲུང་སྐྱོང་ཁུལ་གྱི་སྲུང་སྐྱོང་ལས་ཀར་ནུས་
ཤུགས་ཆེན་པོ་ཐོན་ཡོད།
བོད་བྱང་ཐང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེར་ཁྱད་
ཆོས་གང་དག་ལྡན་ཡོད།
ལན། ཁུལ་དེར་ད་བར་འགྲོ་བ་མིའི་འཚོ་སྡོད་ཀྱི་ཤུགས་རྐྱེན་ཆེན་པོ་
ཐེབས་མེད་པ་དང་སྐྱེ་དངོས་དང་སྲོག་ཆགས་སོགས་ལ་གཏོར་སྐྱོན་ཆེན་པོ་
བྱུང་མེད་པའི་ཕྱི་རང་བྱུང་ཁམས་ཀྱི་འཇིག་རྟེན་སྦགས་བཙོག་གཡའ་དང་
བྲལ་ཞིང་། ནང་བཅུད་ཀྱི་སེམས་ཅན་དག་སོས་དལ་བབ་ཕེབས་ཀྱི་དགའ་
བདེར་རོལ་བཞིན་མཆིས།
བོད་བྱང་ཐང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེས་ཚན་
རིག་ཞིབ་འཇུག་ལས་དོན་ལ་ཐོན་པའི་ནུས་པ་གང་འདྲ་ཡོད་དམ།
ལན། ཁུལ་དེའི་ཁྱད་ཆོས་ལྡན་པའི་རང་བྱུང་ཁོར་ཡུག་གི་ནང་འཚོ་
གནས་བྱེད་པའི་རྩ་ཆེའི་རི་སྐྱེས་སྲོག་ཆགས་ལ་ཞིབ་འཇུག་དང་མཐོ་སྒང་
གྲང་ཟུག་ཆེ་བའི་ཁོར་ཡུག་ཏུ་གནས་ཡོད་པའི་སྐྱེས་དངོས་རིགས་ལ་ཞིབ་
འཇུག དེ་བཞིན་ས་བབ་མཐོ་ལ་མིའི་རིགས་ཀྱི་གཏོར་སྐྱོན་ཆེན་པོ་བྱུང་མེད་
པའི་འབྱུང་ཁམས་ཁོར་ཡུག་གི་ཞིབ་འཇུག ས་ཁམས། ས་གཤིས་བཅས་ཀྱི་ཚན་
རིག་ཞིབ་འཇུག་བཅས་ཀྱི་ཞིབ་འཇུག་ལས་ཀར་ཕན་ནུས་ཆེན་པོ་ཐོན་ཡོད།
ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་དེ་ཡུལ་གང་དུ་གནས་ཡོད།
ལན།ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་ནི་ཡར་ཀླུངས་གཙང་པོ་རྒྱུག་ཁུལ་གྱི་སྨན་གླིང་རྫོང་གི་
བྱང་ངོས་དང་མེ་ཏོག་རྫོང་གི་ལྷོ་ངོས་སུ་གནས་ཡོད།
ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་གྱི་ཁོར་ཡུག་གནས་བབ་གང་འདྲ་ཡོད།
ལན། གྲོག་རོང་ཡོངས་སུ་འཁྱག་རོམ་དང་བྲག་རི་གཡང་གཟར། དེ་
བཞིན་འདམ་རྡོ་སོགས་ཀྱི་ཉེན་ཁ་ཡོད་ཅིང་། ཐ་ན་ཁུལ་མང་དག་ཞིག་ལ་ད་
བར་མིའི་རིགས་ཀྱི་རྐང་རྗེས་འཇོག་མ་མྱོང་བའི་རྐྱེན་གྱིས་ཡུལ་འདིར་འཛམ་
གླིང་གི་ཆེས་མཐའ་མའི་གསང་གནས་ཞེས་འབོད་ཀྱི་ཡོད།
ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་གྱི་རྒྱ་ཁྱོན་དང་གྲོང་རོང་གི་སྤྱིའི་རིང་ཚད་ག་ཚོད་
ཡོད་དམ།
ལན། ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་
རང་བྱུང་སྲུང་སྐྱོང་ཁུལ་གྱི་སྤྱིའི་རྒྱ་ཁྱོན་ལ་སྤྱི་ལེ་ངོས་སྙོམས་གྲུ་བཞི་མ་
9600དང་། སྤྱིའི་རིང་ཚད་ལ་སྤྱི་ལེ་504.9ཡོད། གྲོག་རོང་གི་ཆ་སྙོམས་
གཏིང་ཚད་ལ་རྨིད་5000ཟིན་ཞིང་། གཏིང་ཚད་རིང་ཤོས་ལ་རྨིད་6000ཡོད་
པས་འཛམ་གླིང་གྲོག་རོང་ཆེ་ཤོས་ཡིན།།
ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་རང་བྱུང་
སྲུང་སྐྱོང་ཁུལ་དུ་སྲུང་སྐྱོང་ལས་དོན་སྤེལ་བའི་དགོས་དམིགས་གང་ཡོད་དམ།
ལན། ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་དེའི་ནང་འཛམ་གླིང་སྟེང་ཆེས་དཀོན་ཞིང་སྟོངས་ལ་ཉེ་
བའི་རི་སྐྱེས་སྲོག་ཆགས་དང་རྩྭ་རྩི་ཤིང་གི་རིགས་ལ་སྲུང་སྐྱོང་ཡག་པོ་ཡོང་
རྒྱུ་དང་ཁུལ་འདིའི་ཁོར་ཡུག་སྲུང་སྐྱོང་ལས་དོན། དེ་བཞིན་རྩ་ཆེའི་ཐོན་
ཁུངས་དག་ལ་ཡང་དག་པའི་སྲུང་སྐྱོང་དང་གསར་སྤེལ་བཅས་ཀྱིས་ཁུལ་
དེའི་དཔལ་འབྱོར་རྒྱུན་མཐུད་འཕེལ་རྒྱས་ཡོང་རྒྱུར་ཁྱད་དུ་འཕགས་པའི་
ནུས་པ་ཐོན་གྱི་ཡོད།
ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་དུ་རིན་ཐང་བྲལ་བའི་ཐོན་ཁུངས་གང་དག་ཡོད་དམ།
ལན། ཡར་ཀླུངས་གཙང་པོའི་གྲོག་རོང་ཆེན་མོ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་དུ་རྩི་ཤིང་རིགས་སྣ་མང་དང་། སྲོག་ཆགས་རིགས་སྣ་
མང༌།ཆུ།ཡུལ་སྐོར་བཅས་ཀྱི་ཐོན་ཁུངས་ཧ་ཅང་ཕུན་སུམ་ཚོགས་པོ་ཡོད།
རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་
དེ་ཡུལ་གང་དུ་གནས་ཡོད་དམ།
ལན།རང་བྱུང་སྲུང་སྐྱོང་ཁུལ་དེ་རྫ་ཡུལ་རྫོང་གི་དཀྱིལ་ངོས་ཏེ། བོད་
རང་སྐྱོང་ལྗོངས་ཉིང་ཁྲི་གྲོང་ཁྱེར་གྱི་ཤར་ལྷོའི་ཕྱོགས་སུ་གནས་ཡོད།
རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་
དེར་རྒྱ་ཁྱོན་ག་ཚོད་ཡོད་དམ།
ལན། རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་གྱི་ཚོད་ལྟའི་ཁུལ་གྱི་རྒྱ་ཁྱོན་ལ་སྤྱི་ལེ་གྲུ་བཞི་མ་250.5ཡོད་པ་དང་།
ནགས་ཚལ་གྱི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ་553.65ཡོད་ཅིང༌། ནགས་ཚལ་
གྱི་རྒྱ་ཁྱོན་དེས་སྲུང་སྐྱོང་ཁུལ་ཧྲིལ་པོའི་རྒྱ་ཆ་54.6ཟིན་གྱི་ཡོད།
རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་
དེ་དུས་ནམ་ཞིག་ལ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དུ་གཏན་
འཁེལ་བྱས་པ་ཡིན་ནམ།
ལན། རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་དེ་སྤྱི་ལོ་1985ལོར་བཙུགས་པ་དང་སྤྱི་ལོ་2002ལོར་རྒྱལ་ཁབ་རིམ་པའི་
རང་བྱུང་སྲུང་སྐྱོང་ཁུལ་གཏན་འཁེལ་བྱས་པ་ཡིན།
རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་
དེས་ཚན་རིག་ཞིབ་འཇུག་ལས་དོན་ལ་ནུས་པ་གང་འདྲ་ཞིག་ཐོན་གྱི་ཡོད།
ལན། རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་དེས་སྐྱེས་དངོས་དང་།ས་གཤིས།འཁྱག་རོམ།ཆུ་བེད་བཅས་ཕྱོགས་གང་
ཐད་ཀྱི་ཚན་རིག་ཞིབ་འཇུག་ལས་ཀའི་ཁྲོད་དམིགས་བསལ་གྱི་གནས་བབ་
གལ་ཆེན་ཞིག་བཟུང་ཡོད་ལ་སྲུང་སྐྱོང་ཁུལ་དེས་འགྲོ་མི་རིགས་ཀྱིས་རང་
བྱུང་ཁམས་ཆེན་མོར་རྒྱུས་ལོན་གཏིང་ཟབ་ཡོང་རྒྱུར་དམིགས་བསལ་ནུས་པ་
ཐོན་ཡོད།
རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་
ནང་རྩི་ཤིང་དང་སྲོག་ཆགས་ཀྱི་རིགས་གང་དག་ཡོད་དམ།
ལན། རྫ་ཡུལ་མཚེར་པ་རོང་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་དེར་རྩི་ཤིང་རིགས་མི་འདྲ་བ་1392ཡོད་པ་དང་། རྒྱབ་ཁབ་ཀྱི་རིམ་པ་
དང་པོའི་སྲོག་ཆགས་ཀྱི་རིགས་15དང༌། རིམ་པ་གཉིས་པའི་སྲོག་ཆགས་ཀྱི་
རིགས་36ཡོད་པ།འདབ་ཆགས་རིགས་མི་འདྲ་བ་100ལྷག་བཅས་ཡོད།
རི་བོ་ཆེ་རྒྱལ་ཁབ་རིམ་པའི་རི་སྐྱེས་ཤྭ་བ་རང་བྱུང་སྲུང་སྐྱོང་ཁུལ་དེ་
དུས་ནམ་ཞིག་ལ་བཙུགས་པ་དང་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་དུ་གཏན་འཁེལ་བྱས་པ་ཡིན་ནམ།
ལན། སྲུང་སྐྱོང་ཁུལ་དེ་ནི་སྤྱི་ལོ་1993ལོར་བཙུགས་ཤིང་།སྤྱི་ལོ་2005ལོར་
རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དུ་གཏན་འཁེལ་བྱས་པ་ཡིན།
རི་བོ་ཆེ་རྒྱལ་ཁབ་རིམ་པའི་རི་སྐྱེས་ཤྭ་བ་སྲུང་སྐྱོང་ཁུལ་དེ་ཡུལ་གང་
དུ་གནས་ཡོད་པ་དང་རྒྱ་ཁྱོན་ཇི་ཙམ་ཡོད།
ལན།རི་བོ་ཆེ་རྒྱལ་ཁབ་རིམ་པའི་རི་སྐྱེས་ཤྭ་བ་རང་བྱུང་སྲུང་སྐྱོང་ཁུལ་
དེ་ཆབ་མདོ་གྲོང་ཁྱེར་གྱི་བྱང་ངོས་སུ་གནས་ཡོད་པ་དང་སྤྱིའི་རྒྱ་ཁྱོན་ལ་སྤྱི་
ལེ་གྲུ་བཞི་མ་120614.6ཙམ་ཡོད།
རི་བོ་ཆེ་རྒྱལ་ཁབ་རིམ་པའི་རི་སྐྱེས་ཤྭ་བ་རང་བྱུང་སྲུང་སྐྱོང་ཁུལ་དེ་
བཙུགས་པའི་དམིགས་ཡུལ་གཙོ་བོ་གང་ཡིན་ནམ།
ལན། དེའི་དགོས་དམིགས་ནི་རི་སྐྱེས་ཤྭ་བ་འཚོ་གནས་བྱེད་སའི་ཁོར་
ཡུག་ལ་སྲུང་སྐྱོང་དང་ཁུལ་དེར་ཡོད་པའི་རྩ་ཆེའི་སྲོག་ཆགས་ཀྱི་རིགས་
680དང་། ཉ་རིགས་3 འོ་འཐུང་སྲོག་ཆགས་རིགས་39རྒྱལ་ཁབ་ཀྱི་རིམ་པ་
དང་པོའི་རི་སྐྱེས་སྲོག་ཆགས་རིགས་10 རྒྱལ་ཁབ་ཀྱི་རིམ་པ་གཉིས་པའི་རི་
སྐྱེས་སྲོག་ཆགས་རིགས་34 དེ་བཞིན་རྩ་ཆེའི་རྩི་ཤིང་རིགས་བཅས་ལ་སྲུང་
སྐྱོང་བྱ་ཆེད་ཡིན།
ཡར་ཀླུངས་གཙང་པོ་རྒྱུགས་ཁུལ་ཁྲུང་ཁྲུང་སྐེ་ནག་རྒྱལ་ཁབ་རིམ་
པའི་རང་བྱུང་སྲུང་སྐྱོང་ཁུལ་དེ་དུས་ནམ་ཞིག་ལ་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་དུ་གཏན་འཁེལ་བྱས་པ་དང་དེའི་རྒྱ་ཁྱོན་ཇི་ཙམ་ཡོད།
ལན། ཡར་ཀླུངས་གཙང་པོ་རྒྱུགས་ཁུལ་ཁྲུང་ཁྲུང་སྐེ་ནག་རྒྱལ་ཁབ་
རིམ་པའི་རང་བྱུང་སྲུང་སྐྱོང་ཁུལ་ནི་སྤྱི་ལོ་1993ལོར་བཙུགས་པ་དང༌།
2003ལོར་རྒྱལ་ཁབ་རིམ་པའི་སྲུང་སྐྱོང་ཁུལ་དུ་གཏན་འཁེལ་བྱས། རང་བྱུང་
སྲུང་སྐྱོང་ཁུལ་དེའི་སྤྱིའི་རྒྱ་ཁྱོན་ལ་རྨིད་ངོས་སྙོམས་གྲུ་བཞི་མ་614350ཡོད་
པ་དང་། ལྟེ་བའི་ཁུལ་གྱི་རྒྱ་ཁྱོན་ལ་རྨིད་ངོས་སྙོམས་གྲུ་བཞི་མ་134875 ཚོད་
ལྟའི་ཁུལ་གྱི་རྒྱ་ཁྱོན་ལ་རྨིད་ངོས་སྙོམས་གྲུ་བཞི་མ་272205བཅས་ཡོད།
ཡར་ཀླུངས་གཙང་པོ་རྒྱུགས་ཁུལ་ཁྲུང་ཁྲུང་སྐེ་ནག་རྒྱལ་ཁབ་རིམ་
པའི་རང་བྱུང་སྲུང་སྐྱོང་ཁུལ་བཙུགས་པའི་དམིགས་ཡུལ་གང་ཡིན་ནམ།
ལན། ཡར་ཀླུངས་གཙང་པོ་རྒྱུགས་ཁུལ་ཁྲུང་ཁྲུང་སྐེ་ནག་རྒྱལ་ཁབ་
རིམ་པའི་རང་བྱུང་སྲུང་སྐྱོང་ཁུལ་དེ་ནི་རྒྱལ་ཁབ་རིམ་པ་དང་པོའི་སྲུང་སྐྱོང་
སྲོག་ཆགས་ཁྲུང་ཁྲུང་སྐེ་ནག་ལ་སྲུང་སྐྱོང་བྱ་རྒྱུ་དམིགས་ཡུལ་དུ་བྱས་ནས་
བཙུགས་པ་དང༌། དེའང་གཙོ་བོ་ཁྲུང་ཁྲུང་སྐེ་ནག་དགུན་གསུམ་འཚོ་གནས་
བྱེད་སའི་གནས་ཡུལ་དེ་ཡར་ཀླུངས་གཙང་པོའི་རྒྱུགས་ཁུལ་ཁྲུང་ཁྲུང་སྐེ་
ནག་རྒྱལ་ཁབ་རིམ་པའི་སྲུང་སྐྱོང་ཁུལ་ནང་ཡིན་པས་རེད།
ཁྲུང་ཁྲུང་སྐེ་ནག་ལ་དམིགས་བསལ་གྱི་སྲུང་སྐྱོང་བྱ་དགོས་པའི་རྒྱུ་
མཚན་གང་ཡིན།
ལན། འཛམ་གླིང་སྟེང་ད་ཡོད་ཁྲུང་ཁྲུང་རིགས་༡༥ནང་ནས་ཁྲུང་ཁྲུང་
སྐེ་ནག་ནི་རྩ་ཆེ་ཤོས་ཤིག་ཡིན་པ་གང་ཞིག་འཛམ་གླིང་སྟེང་ཁྲུང་ཁྲུང་སྐེ་
ནག་ཁྲི་གཅིག་ཙམ་ལས་མེད་པས་རྒྱལ་ཁབ་རིམ་པ་དང་པོའི་སྲུང་སྐྱོང་སྲོག་
ཆགས་ལ་གཏན་འཁེལ་བྱས་ཤིང༌། དུས་མཚུངས་སུ་རྒྱལ་སྤྱིའི་ཉེན་ཆེའི་རི་
སྐྱེས་རྩྭ་རྩི་ཤིང་དང་སྲོག་ཆགས་རིགས་ཉོ་ཚོང་སྤྱི་ཆིངས་ཞེས་པའི་ནང་
དུའང་ཁྲུང་ཁྲུང་སྐེ་ནག་གི་མིང་འཁོད་ཡོད་པས་ཁྲུང་ཁྲུང་སྐེ་ནག་ལ་སྲུང་
སྐྱོང་ཡག་པོ་བྱ་རྒྱུ་དེ་ཆེས་གལ་འགངས་ཆེ་བའི་སྲུང་སྐྱོང་ལས་དོན་ཞིག་ཏུ་
གྱུར་ཡོད།
ཡར་ཀླུངས་གཙང་པོའི་རྒྱུགས་ཁུལ་དུ་ཁྲུང་ཁྲུང་སྐེ་ནག་གི་སྲུང་སྐྱོང་
ཁུལ་བཙུགས་དགོས་པ་དང་ཁུལ་དེའི་ཁོར་ཡུག་ལ་སྲུང་སྐྱོང་བྱེད་དགོས་
པའི་རྒྱུ་མཚན་ཅི་ཡིན།
ལན། ཁྲུང་ཁྲུང་སྐེ་ནག་ནི་ཁྲུང་ཁྲུང་གི་རིགས་ནང་ནས་མཐོ་སྒང་དུ་
གནས་བཅའ་ཡུལ་གཙོ་བོར་བྱས་པའི་ཁྲུང་ཁྲུང་རིགས་གཅིག་པུ་དེ་ཡིན་པས་
ཡར་ཀླུངས་གཙང་པོའི་རྒྱུགས་ཁུལ་གྱི་རང་བྱུང་ཆ་རྐྱེན་དེ་ཁྲུང་ཁྲུང་སྐེ་ནག་
གི་འཚོ་གནས་ཆ་རྐྱེན་དང་འཚམ་ལ་དེ་བས་དགུན་གསུམ་གྱི་འཚོ་གནས་
བྱེད་པའི་གནས་གཞི་ལེགས་པོ་ཞིག་ཡིན་སྟབས། སྲུང་སྐྱོང་ཁུལ་བཙུགས་པའི་
དགོས་དམིགས་ཀྱང་གནས་དེར་འཚོ་གནས་བྱེད་བཞིན་པའི་ཁྲུང་ཁྲུང་སྐེ་
ནག་དང་རྩ་ཆེའི་སྲོག་ཆགས།དེ་བཞིན་རྩི་ཤིང་ལ་སྲུང་སྐྱོང་བྱ་ཆེད་ཡིན།
ཇོ་མོ་གླང་མ་རང་བྱུང་སྲུང་སྐྱོང་ཁུལ་དེ་དུས་ནམ་ཞིག་ལ་རྒྱལ་ཁབ་
རིམ་པའི་རང་བྱུང་སྲུང་སྐྱོང་ཁུལ་དུ་གཏན་འཁེལ་བྱས་པ་ཡིན།
ལན། ཇོ་མོ་གླང་མ་རང་བྱུང་སྲུང་སྐྱོང་ཁུལ་ནི་སྤྱི་ལོ་1988ལོར་བོད་
རང་སྐྱོང་ལྗོངས་མི་དམངས་སྲིད་གཞུང་གི་ཆོག་མཆན་ཐོབ་ནས་བཙུགས་པ་
ཞིག་ཡིན་པ་དང་། སྤྱི་ལོ་1994ལོར་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་དུ་གཏན་འཁེལ་བྱས།
ཇོ་མོ་གླང་མ་རང་བྱུང་སྲུང་སྐྱོང་ཁུལ་དེ་ཡུལ་གང་དུ་གནས་ཡོད།
ལན། ཇོ་མོ་གླང་མ་རང་བྱུང་སྲུང་སྐྱོང་ཁུལ་དེ་ནི་བོད་ལྗོངས་གཞིས་རྩེ་
གྲོང་ཁྱེར་དིང་རི་རྫོང་དང་གཉའ་ལམ་རྫོང་། སྐྱིད་རོང་རྫོང༌། གཏིང་སྐྱེས་
རྫོང་བཅས་རྫོང་བཞིའི་ས་ཁོངས་སུ་གནས་ཡོད།
ཇོ་མོ་གླང་མ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་ནང་ཡུལ་
སྐོར་ཐོན་ཁུངས་གང་དག་ཡོད་པ་དང་ཚན་རིག་ཞིབ་འཇུག་ཐོག་གི་རིན་
ཐང་གང་འདྲ་ཐོན་ཡོད།
ཇོ་མོ་གླང་མ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དུ་ལན།
དམིགས་བསལ་གྱི་སྐྱེས་དངོས་དང་ས་ཁམས། ཁྱད་ལྡན་གྱི་རང་བྱུང་མཛེས་
ལྗོངས། མི་རིགས་རིག་གནས། ལོ་རྒྱུས་ཤུལ་བཞག་བཅས་ཡུལ་སྐོར་ཐོན་
ཁུངས་ཧ་ཅང་ཕུན་སུམ་ཚོགས་པོ་ཡོད། དེ་བས་ཇོ་མོ་གླང་མ་རྒྱལ་ཁབ་རིམ་
པའི་རང་བྱུང་སྲུང་སྐྱོང་ཁུལ་དེའི་ཚན་རིག་ཞིབ་འཇུག་ཐོག་གི་རིན་ཐང་ནི་
གཞལ་དུ་མེད་པ་ཡིན་ཏེ། མཐོ་སྒང་ས་ཁམས་དང་ས་གཤིས་ཀྱི་འགྱུར་བ།
ཁོར་ཡུག་ཚན་རིག་དང་སྤྱི་ཚོགས་ཚན་རིག་བཅས་ཀྱི་ཞིབ་འཇུག་ལས་དོན་
ལ་ཚབ་མཚོན་བྱེད་དུ་མེད་པའི་གནས་བབ་ཧ་ཅང་ཆེན་པོ་བཟུང་ཡོད།
གསེར་གླིང་མཚོ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེ་དུས་
ནམ་ཞིག་ལ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དུ་གཏན་འཁེལ་
བྱས་པ་ཡིན་ནམ།
ལན། གསེར་གླིང་མཚོ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེ་
ནི་སྤྱི་ལོ་1993ལོར་བཙུགས་པ་དང་། སྤྱི་ལོ་2003ལོར་རྒྱལ་ཁབ་རིམ་པའི་རང་
བྱུང་སྲུང་སྐྱོང་ཁུལ་དུ་གཏན་འཁེལ་བྱས་པ་ཡིན།
གསེར་གླིང་མཚོ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེར་
སྲུང་སྐྱོང་རིན་ཐང་གང་ཡོད།
ལན། གསེར་གླིང་མཚོ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དེ་
འཛམ་གླིང་སྟེང་ཁྲུང་ཁྲུང་སྐེ་ནག་སྐྱེ་འཕེལ་བྱེད་སའི་གནས་གཞི་གཙོ་བོ་
ཞིག་ཡིན། འཛམ་གླིང་སྟེང་ད་ཡོད་ཁྲུང་ཁྲུང་རིགས་15ནང་ཁྲུང་ཁྲུང་སྐེ་
ནག་ནི་རྩ་ཆེ་ཤོས་ཤིག་ཡིན། ད་ལྟ་འཛམ་གླིང་སྟེང་ཁྱོན་ཁྲུང་ཁྲུང་སྐེ་ནག་ཁྲི་
གཅིག་ཀྱང་ཟིན་གྱི་མེད་པས། དེར་བརྟེན་གསེར་གླིང་མཚོ་རྒྱལ་ཁབ་རིམ་
པའི་རང་བྱུང་སྲུང་སྐྱོང་ཁུལ་གྱི་ཁྲུང་ཁྲུང་སྐེ་ནག་ལ་སྲུང་སྐྱོང་བྱ་རྒྱུ་དང༌། དེ་
བཞིན་ས་མཐོའི་རྩྭ་ཐང་འབྱུང་ཁམས་ཁོར་ཡུག་ལ་སྲུང་སྐྱོང་བྱ་རྒྱུ་བཅས་ལ་
ནུས་པ་ཆེན་པོ་ཐོན་གྱི་ཡོད།
སྨར་ཁམས་སྤྲེའུ་སྤུ་སེར་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་
དེ་ཡུལ་གང་དུ་གནས་ཡོད་དམ།
ལན། སྨར་ཁམས་སྤྲེའུ་སྤུ་སེར་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་ནི་བོད་ལྗོངས་སྨར་ཁམས་རྫོང་ཁོངས་སུ་གནས་ཡོད་ཅིང་། རང་བྱུང་
སྲུང་སྐྱོང་ཁུལ་དེ་ནི་རང་རྒྱལ་གྱི་སྤྲེའུ་སྤུ་སེར་རྒྱལ་ཁབ་རིམ་པའི་རང་བྱུང་
སྲུང་སྐྱོང་ཁུལ་གཉིས་པ་དེ་ཡིན།།
སྨར་ཁམས་སྤྲེའུ་སྤུ་སེར་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་
དེ་དུས་ནམ་ཞིག་ལ་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་དུ་གཏན་
འཁེལ་བྱས་པ་ཡིན་ནམ།
ལན། རང་བྱུང་སྲུང་སྐྱོང་ཁུལ་དེ་སྤྱི་ལོ་1985ལོར་རྫོང་རིམ་པའི་རང་
བྱུང་སྲུང་སྐྱོང་ཁུལ་དུ་གཏན་འཁེལ་དང་སྤྱི་ལོ་1992ལོར་ལྗོངས་རིམ་པའི་
སྲུང་སྐྱོང་ཁུལ་དུ་གཏན་འཁེལ་བྱས་ཤིང་། སྤྱི་ལོ་2002ལོའི་ཟླ་11པར་རྒྱལ་
ཁབ་རིམ་པའི་རང་བྱུང་སྲུང་སྐྱོང་ཁུལ་དུ་གཏན་འཁེལ་བྱས།
སྨར་ཁམས་སྤྲེའུ་སྤུ་སེར་རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་
འདིའི་སྲུང་སྐྱོང་དམིགས་ཡུལ་གཙོ་བོ་གང་ཡིན་ནམ།
ལན། སྨར་ཁམས་སྤྲེའུ་སྤུ་སེར་རྒྱལ་ཁབ་རིམ་པའི་རང་བྱུང་སྲུང་སྐྱོང་
ཁུལ་གྱི་སྲུང་སྐྱོང་གི་དམིགས་ཡུལ་ནི་རྒྱལ་ཁབ་རིམ་པའི་གཙོ་གནད་རི་སྐྱེས་
སྲོག་ཆགས་བོད་ཀྱི་སྤྲེའུ་སྤུ་སེར་ལ་སྲུང་སྐྱོང་བྱ་རྒྱུ་དེ་ཡིན། སྤྲེའུ་དེའི་རིགས་
རྒྱལ་ཡོངས་སུ་ད་ཡོད་གྲངས་འབོར་800ནས་1100ཙམ་ལས་ཟིན་གྱི་མེད་པ་
དང༌།སྨར་ཁམས་ཁུལ་དུ་གྲངས་འབོར་570ནས་༥480ར་ཟིན་གྱི་ཡོད་པས་ན་
སྤྲེའུ་སྤུ་སེར་དེ་རིགས་འཛམ་གླིང་སྟེང་ཆེས་དཀོན་ཞིང་སྟོངས་ལ་ཉེ་བའི་
སྲོགས་ཆགས་ཤིག་ཡིན་སྟབས་སྤྲེའུ་དེ་རིགས་ཀྱི་འཚོ་སྡོད་ཁོར་ཡུག་ལ་སྲུང་
སྐྱོང་བྱ་རྒྱུ་དེ་ཧ་ཅང་གལ་ཆེན་པོ་ཡིན་པས་ཆེད་མངགས་སྲུང་སྐྱོང་ཁུལ་
བཙུགས་ནས་བདག་སྲུང་བྱས་པའོ།

ས་བཅད་བདུན་པ། བོད་ཀྱི་རང་བྱུང་ཐོན་ཁུངས་སྐོར།

བོད་ཀྱི་རང་བྱུང་ཁོར་ཡུག་ལ་དམིགས་བསལ་ཁྱད་ཆོས་གང་དག་
ལྡན་ཡོད།
ལན། བོད་འདི་ནི་ས་བབ་མཐོ་བ་དང་གྲང་ངར་ཆེ་བ། དབྱང་རླུང་ཉུང་
བ།མཁའ་རླུང་གནོན་ཤུགས་དམའ་བ།ཉི་མའི་དྲོད་ཤུགས་ཆེ་བ།དུས་བཞིའི་
ཁྱད་པར་གསལ་བ། ས་ཕྱོགས་ཁག་གི་ས་བབ་དང་ས་དབྱིབས་ཀྱི་ཁྱད་པར་
ཆེ་བ། རི་དང་མཚེའུ་མང་བ།། ལྷག་པར་མཐའ་བཞི་གངས་རིས་བསྐོར་བས་
ཕྱི་ཕྱོགས་ཀྱི་རྒྱ་མཚོ་ཆེན་པོ་ཁག་གི་མཚོ་རླངས་དང་དྲོད་རླུང་དག་བོད་
ནང་དུ་ཡོང་དཀའ་བ་བཅས་རང་བྱུང་ཁོར་ཡུག་གི་བཀོད་པ་དེ་དག་གིས་
བོད་ཀྱི་ཁྱད་ཆོས་ལྡན་པའི་རང་བྱུང་ཐོན་ཁུངས་བསྐྲུན་པ་མ་ཟད་ཁྱད་ཆོས་
ལྡན་པའི་འཚོ་བའི་གོམས་གཤིས་ཡང་ཆགས་ཡོད།
བོད་ཀྱི་རང་བྱུང་ཐོན་ཁུངས་ས་བབ་ཆགས་ཚུལ་དང་འབྲེལ་བ་གང་
འདྲ་ཡོད།
ལན། བོད་རང་སྐྱོང་ལྗོངས་འདི་ཉིད་ནི་རི་རྒྱུད་ཆེན་པོ་གསུམ་གྱིས་
བསྐོར་ནས་གནས་ཏེ་ལྷོ་ནུབ་རྒྱུད་དུ་ཧི་མ་ལ་ཡའི་རི་རྒྱུད་ཀྱིས་བསྐོར་ཅིང་
བྱང་རྒྱད་དུ་ཁུ་ནུ་རི་རྒྱུད་དང་བྱང་ཤར་རྒྱུད་དུ་གཉན་ཆེན་ཐང་ལྷའི་རི་རྒྱུད་
ཀྱིས་བསྐོར་ཡོད། དེ་ཡང་བོད་འདི་ཉིད་ཀྱི་སྤྱིའི་ས་བབ་མཐོ་དམན་ནི་ནུབ་
བྱང་མཐོ་ལ་ཤར་ལྷོ་དམའ་བར་ཆགས་པས་རང་བྱུང་ཁོར་ཡུག་གི་གྲུབ་ཚུལ་
ཡང་གནམ་སའི་ཁྱད་པར་ལྡན་ལ་དེ་དང་ཕྱོགས་མཚུངས་རང་བྱུང་གི་ཐོན་
ཁུངས་ཀྱང་འདྲ་མིན་སྣ་ཚོགས་ལྡན་ཡོད། དེ་ཡང་ནུབ་བྱང་རྒྱུད་དུ་ཉི་འོད་
ཀྱི་ཐོན་ཁུངས་བཟང་ལ་སྐམ་ས་དང་མཐོ་སར་འཚོ་བའི་དམིགས་བསལ་གྱི་
རྩི་ཤིང་དང་གཙོད་ལ་སོགས་པའི་སྲོག་ཆགས་རིགས་མང་བས་མ་ཚད་ཡུལ་
སྐོར་ཐོན་ཁུངས་བཟང་བ་བཅས་ཀྱི་ཁྱད་ཆོས་ཡོད། ཤར་ལྷོའི་རྒྱུད་དུ་ཆར་ཆུ་
འབེལ་ལ་ས་བབ་དམའ་བ་བཅས་ཀྱིས་རྐྱེན་པས་དམིགས་བསལ་གྱི་གདོད་
མའི་ནགས་ཚལ་སྣ་ཚོགས་དང་དེར་འཚོ་བའི་སྟག་གཟིག་དོམ་དྲེད་སོགས་
འདྲ་མིན་གནས་ཡོད།
བོད་ཀྱི་ཐོན་ཁུངས་ལ་དབྱེ་བ་གང་འདྲ་ཡོད།
ལན། བོད་ཀྱི་ཐོན་ཁུངས་ལ་དབྱེ་བ་དུ་མ་མཆིས་ཀྱང་ཆེ་བའི་སྒོ་ནས་
གླེང་ན་རང་བྱུང་ཐོན་ཁུངས་དང་སྤྱི་ཚོགས་ཐོན་ཁུངས་གཉིས་ཡོད་པ་དང་
རང་བྱུང་ཐོན་ཁུངས་ལའང་ཉི་འོད་ཀྱི་ཐོན་ཁུངས་དང་ཆུའི་ཐོན་ཁུངས།
གཏེར་ཁའི་ཐོན་ཁུངས། རྩི་ཤིང་གི་ཐོན་ཁུངས། སྲོག་ཆགས་ཀྱི་ཐོན་ཁུངས།
གནམ་གཤིས་ཀྱི་ཐོན་ཁུངས་སོགས་ཧ་ཅང་མང་པོ་ཡོད། སྤྱི་ཚོགས་ཀྱི་ཐོན་
ཁུངས་ལའང་ཡུལ་སྐོར་ཐོན་ཁུངས་དང་ཞིང་ལས་ཐོན་ཁུངས། འབྲོག་ལས་
ཐོན་ཁུངས་སོགས་ཡོད།
རྒྱལ་ནང་གི་སྤྱིའི་ཐོན་ཁུངས་ཁྲོད་དུ་བོད་ཀྱི་རང་བྱུང་ཐོན་ཁུངས་
ཀྱི་གནས་བབ་དང་ཁྱད་ཆོས་གང་འདྲ་ལྡན་ཡོད།
ལན། བོད་ཀྱི་རང་བྱུང་ཐོན་ཁུངས་ནི་རང་རྒྱལ་སྤྱིའི་ཐོན་ཁུངས་ཀྱི་མི་
རེའི་ཆ་སྙོམས་གྲངས་ལས་མང་ཆེ་བ་མཐོ་བ་ཡོད་དེ། རྩྭ་རའི་རྒྱ་ཁྱོན་ནི་རྒྱལ་
ཡོངས་ཀྱི་བརྒྱ་ཆ་ཉི་ཤུ་རྩ་དྲུག་ཟིན་གྱི་ཡོད་པ་དང་། ནགས་ཚལ་ཁེབས་ཚད་
རྒྱ་ཁྱོན་ནི་རྒྱལ་ཡོངས་ཀྱི་སྤྱིའི་རྒྱ་ཁྱོན་གྱི་བརྒྱ་ཆ་ལྔ་ཚེག་ལྔ་ཟིན་གྱི་ཡོད་པ།
ནགས་ཚལ་གྱི་འབོར་ཚད་ནི་རྒྱལ་ཡོངས་ཀྱི་སྤྱིའི་རྒྱ་ཁྱོན་གྱི་བརྒྱ་ཆ་བཅུ་བཞི་
ཟིན་གྱི་ཡོད། བོད་ཀྱི་ཆུ་ནུས་ཐོན་ཚད་ནི་རྒྱལ་ཡོངས་ཀྱི་སྤྱིའི་ཆུ་ནུས་ཐོན་
ཚད་ཀྱི་བརྒྱ་ཆ་སུམ་ཅུ་ཟིན་གྱི་ཡོད། ས་འོག་ཚ་ནུས་ཐོན་ཚད་རང་རྒྱལ་ཀྱི་
ཨང་དང་པོ་ཡིན་པ་མ་ཟད་རང་རྒྱལ་དུ་ཡངས་པ་ཅན་ས་འོག་ཚ་ནུས་ནི་ས་
འོག་ཚ་ནུས་ཡོད་སའི་ནང་ཆེ་ཤོས་དེ་ཡིན་ལ་རྒྱལ་སྤྱིའི་ས་འོག་ཚ་ནུས་ཡོད་
ས་ཆེ་གྲས་ཀྱི་ཡ་གྱལ་ཞིག་ཀྱང་ཡིན། བོད་ལ་སྨན་རྩྭའི་རིགས་1000ལྷག་ཡོད་
དེ་རྒྱལ་ཡོངས་ཀྱི་སྤྱིའི་སྨན་རྩྭའི་རིགས་ཀྱི་བརྒྱ་ཆ་65ནས་70བར་ཟིན་གྱི་ཡོད།
དེ་ཡང་བོད་དེ་ཉིད་དམིགས་བསལ་གྱི་སྣོད་བཅུད་བཀོད་པས་བརྒྱན་པས་
དེར་རང་བྱུང་ཐོན་ཁུངས་ཕུན་སུམ་ཚོགས་པོ་ཡོད།
རྒྱལ་ནང་གི་སྤྱིའི་ས་ཞིང་ཐོན་ཁུངས་ཁྲོད་དུ་བོད་ཀྱི་ས་ཞིང་ཐོན་
ཁུངས་ཀྱི་གནས་བབ་དང་ཁྱད་ཆོས་གང་ཡོད།
ལན། བོད་ཀྱི་ས་ཞིང་ནི་རང་རྒྱལ་གྱི་ས་ཞིང་སྤྱིའི་རྒྱ་ཁྱོན་གྱི་བརྒྱ་ཆ་
བཅུ་གཉིས་དང་ཚེག་ལྔ་དང༌་། རང་བྱུང་རྩྭ་ར་ནི་རང་རྒྱལ་གྱི་རྩྭ་ར་སྤྱིའི་རྒྱ་
ཁྱོན་གྱི་བརྒྱ་ཆ་ཉི་ཤུ་རྩ་གསུམ་དང་། རང་བྱུང་ནགས་ཁོངས་ཀྱི་ས་ཆ་ནི་རང་
རྒྱལ་གྱི་སྤྱིའི་རྒྱ་ཁྱོན་གྱི་བརྒྱ་ཆ་ལྔ་དང་ཚེག་གསུམ་བཅས་ཟིན་གྱི་ཡོད། བོད་
ཀྱི་ས་ཞིང་ལས་རྩྭ་ས་དང་ནགས་ཁོངས་ཀྱི་ས་ཆས་བརྒྱ་ཆ་དགུ་བཅུ་གུ་དགུ་
དང་ཚེག་གསུམ་ཟིན་ཞིང་། དེ་མིན་ཡུལ་མི་སྡོད་གནས་དང་བཟོ་གཏེར་
དང་འགྲིམ་འགྲུལ་སོགས་ཀྱི་ས་ཆའི་ཁེབས་ཚད་ནི་མུའུ་ཁྲི་སུམ་ཅུ་སོ་བརྒྱད་
ལས་མེད། བོད་ལྗོངས་ཀྱི་ཞིང་སའི་རྒྱ་ཁྱོན་ལ་མུའུ་ཁྲི་སུམ་བརྒྱ་བཞི་བཅུ་ཞེ་
གསུམ་དང་ཚེག་གཅིག་བཞི་ཡས་མས་ཙམ་ཡོད་ཅིང་། མི་རེའི་ཆ་སྙོམས་ས་
ཞིང་མུའུ་གཅིག་དང་ཚེག་བཞི་གཅིག་ཡོད། དེ་ཡང་རྒྱལ་ཁབ་ཀྱི་སྤྱིའི་ཆ་
སྙོམས་ལས་ཅུང་མཐོ་བ་ཡོད། དེ་ལས་ཞིང་སའི་གསུམ་ཆ་གཉིས་ཡས་མས་
ནི་ཐང་ཞིང་ཡིན་ལ་ཞིང་ཆུ་འབོལ་བ་ལ་ས་རྒྱུ་གཤིན་པོ་ཡོད་པ་མ་ཟད་འབྲུ་
རིགས་ཀྱི་འབབ་ཚད་ཀྱང་མཐོ་པོ་ཡོད།དེ་མིན་གྱི་གསུམ་ཆ་གཅིག་ཡས་མས་
ནི་རི་ཞིང་ཡིན་ལ་ཐ་ཐོར་རུ་གནས་པ་དང་ཆུ་ལུད་ཤོར་ཆེ་ལ་ས་བཅུད་ཞན་
པས་འབྲུ་རིགས་ཀྱི་ཐོན་ཚད་ཀྱང་ཅུང་ཞན་ཙམ་ཡོད། དེ་ཡང་རང་བྱུང་གི་
བཀོད་པ་དང་ཞིང་ལས་ལག་རྩལ་བཅས་ཀྱིས་རྐྱེན་པས་བོད་དུ་སྦོལ་
འདེབས་དང་བསྐྱར་འདེབས་གཉིས་ཀའི་གྲངས་མཐོ་པོ་མེད།
བོད་ཀྱི་ཆུ་ལ་དབྱེ་བ་གང་འདྲ་ཡོད།
ལན། བོད་ཀྱི་ཆུ་ལ་སྤྱིའི་སྒོ་ནས་རྗེ་གཡུ་ཐོག་རྙིང་མ་ཡོན་ཏན་མགོན་
པོས་ཆུ་ནི་ཆར་ཆུ་གངས་ཆུ། ཀླུང་ཆུ། ཆུ་མིག་ཆུ། ཁྲོན་པ་བ་ཚ་ཤིང་གི་ཆུ།
རིམ་པས་དང་པོ་མཆོག་ཡིན་ཕྱི་མ་དམན་ཞེས་གསུངས་ལ་དེ་ཡང་དེང་དུས་
ཚན་རིག་གིས་ཆུའི་ཁོར་ཡུག་ལ་དབྱེ་བ་འབྱེད་ཐབས་དང་མི་འགལ་ཏེ། དེང་
དུས་ཚན་རིག་གི་དབྱེ་ན་ཆེ་བའི་སྒོ་ནས་གཉིས་ཏེ་རྒྱུགས་ཆུ་དང་འཁྱིལ་ཆུ།
དེ་ཡང་རྒྱུགས་ཆུ་ལ་ས་ངོས་ཀྱི་གཙང་ཆུ། ཆར་ཆུ་དང་ས་འོག་ཀྱི་རྒྱུགས་ཆུ་
གཉིས་སོ། འཁྱིལ་ཆུ་ལའང་མཚོ་དང་མཚེའུ་སོགས་ས་ངོས་ཀྱི་འཁྱིལ་ཆུ་དང་
དེ་མིན་ས་འོག་གི་འཁྱིལ་ཆུ་བཅས་དགོས་མཁོར་གཞིགས་ནས་དབྱེ་བ་
འབྱེད་སྟངས་མང་པོ་ཡོད་དོ།། རྗེ་གཡུ་ཐོག་གི་དབྱེ་བ་འབྱེད་སྟངས་དེ་ཡང་
བོད་རང་གི་ཆུའི་བཟང་ངན་ལ་གཞིགས་ནས་རིམ་པ་ཕྱེ་བ་ཡིན་ལ་གཙོ་བོ་
གསོ་བ་རིག་པའི་དགོས་མཁོ་བཞིན་ཕྱེ་བ་ཡིན་ནོ།
བོད་ལ་ཆུའི་ཐོན་ཁུངས་གང་འདྲ་ཡོད་དམ།
ལན། བོད་ལྗོངས་ནི་ཀྲུང་གོའི་འཁྱགས་རོམ་དང་མཚེའུ་དང་གཙང་ཆུ་
མང་ཤོས་ཀྱི་རང་སྐྱོང་(ལྗོངས་) ཁུལ་གྱི་གྲས་ཤིག་ཡིན་ལ་སྤྱིར་བཏང་གི་
བསྡོམས་རྩིས་བྱས་པར་གཞིགས་ན་འབབ་ཁུལ་གྱི་རྒྱ་ཁྱོན་ལ་སྤྱི་ལེ་ངོས་སྙོམ་
གྲུ་བཞི་ཁྲི་གཅིག་ལྷག་ཟིན་པའི་གཙང་པོ་20ལྷག་ཡོད་པ་དང་། རྒྱ་ཁྱོན་སྤྱི་
ལེ་ངོས་སྙོམ་གྲུ་བཞི་མའམ་སྤྱི་ལེ་ངོས་སྙོམ་གྲུ་བཞི་མ་གཅིག་ལས་ཆེ་བའི་
མཚེའུ་65ཡོད་པ། མཚེའུ་སྤྱིའི་རྒྱ་ཁྱོན་ལ་སྤྱི་ལེ་ངོས་སྙོམ་གྲུ་བཞི་མའམ་སྤྱི་ལེ་
ངོས་སྙོམ་གྲུ་བཞི་241883ཡོད་པ་དང༌། དེས་རྒྱལ་སྤྱིའི་མཚེའུའི་རྒྱ་ཁྱོན་གྱི་
བརྒྱ་ཆ་གསུམ་ཅུ་ཟིན་གྱི་ཡོད། ཆུ་ཤུགས་ཐོན་ཁུངས་ལ་ཡར་ཀླུངས་གཙང་
པོའི་གྲོག་རོང་ཆེན་མོ་ཁོ་ནར་སྟོང་ཝ་དུང་ཕྱུར་གཅིག་ལྷག་སོན་ལ་རྩིས་གཞི་
རེའི་རྒྱ་ཁྱོན་གཞིགས་ན་ཆུ་ནུས་ཐོན་ཚད་འཛམ་གླིང་གི་ཨང་དང་པོར་
སླེབས་ཀྱི་ཡོད། བོད་དུ་ཚྭ་མེད་ཆུའི་ཐོན་ཁུངས་ཧ་ཅང་བཟང་ཏེ་བོད་
གླིང་ཆེན་ཨེ་ཤ་ཡའམ་ཡ་གླིང་གི་ཆུའི་ཐོན་ཁུངས་ཀྱི་ཆུ་གསོག་མཐོ་ལྕོག་གམ་
ཆུ་མཛོད་ཅེས་པའི་གྲགས་པ་དང་ལྡན་ཡོད་ལ་བོད་ལ་ད་དུང་དམིགས་
བསལ་གྱི་ཁྱད་ཆོས་དང་ལྡན་ལ་ཆེས་མང་བའི་གཏེར་ཆུ་དང་ཆུ་ཚན་སོགས་
མང་དུ་ཡོད།
བོད་ཀྱི་ཆུའི་ཐོན་ཁུངས་ལ་དབྱེ་བ་གང་འདྲ་ཡོད།
ལན། བོད་ཀྱི་ཆུའི་ཐོན་ཁུངས་ལ་དབྱེ་ན་གཙོ་བོ་ས་ངོས་ཀྱི་ཆུའི་ཐོན་
ཁུངས་དང་ས་འོག་གི་ཆུའི་ཐོན་ཁུངས་དང་འཁྱག་རོམ་གྱི་ཐོན་ཁུངས་དང་
ཆར་ཆུའི་ཐོན་ཁུངས་བཅས་ཡོད།
བོད་ལ་ས་ངོས་ཀྱི་ཆུའི་ཐོན་ཁུངས་ཀྱི་བོང་ཚད་ཇི་ཙམ་ཡོད་པ་དང༌།
གཙོ་ཆེ་བའི་མཚོ་དང་གཙང་པོ་གང་དག་ཡོད།
ལན། བོད་ཡོངས་ལ་ས་ངོས་ཆུའི་ཐོན་ཁུངས་ཁྱོན་བསྡོམས་རྨིད་ལྷམ་
པ་དུང་ཕྱུར་4482ཙམ་ཡོད་པ་དང་མི་རེའི་ཆ་སྙོམས་ཆུའི་ཐོན་ཁུངས་རྨིད་
ལྷམ་པ་ཁྲི་གཅིག་དང་ཚེག་དགུ་ཙམ་ཟིན་གྱི་ཡོད། མཚོ་དང་མཚེའུ་གཙོ་བོ་
ཡིད་འོང་མཚོ་དང་ར་འོག་མཚོ། ཡར་འབྲོག་གཡུ་མཚོ་དང་མ་ཕམ་གཡུ་
མཚོ། གནམ་མཚོ་དང་མཚོ་སྔོན་པོ་སོགས་ཡོད། གཙང་པོ་གཙོ་བོར་ཡར་
ཀླུངས་གཙང་པོ་དང་འབྲི་ཆུ། རྨ་ཆུ། མྱང་ཆུ། སྐྱིད་ཆུ། ཉང་ཆུ། བྲག་ལུང་
གཙང་པོ་སོགས་ཡོད།
བོད་ལ་ས་འོག་ཆུའི་ཐོན་ཁུངས་ཀྱི་སྤྱིའི་འབོར་ཚད་ལ་རྨིད་ལྷམ་པ་
ཇི་ཙམ་ཡོད་དམ།
ལན། བོད་ཀྱི་ས་འོག་ཆུའི་ཐོན་ཁུངས་ཀྱི་སྤྱིའི་འབོར་ཚད་ལ་རྨིད་ལྷམ་
པ་དུང་ཕྱུར་1107ཙམ་ཡོད་དེ་རྒྱལ་ནང་མི་རེའི་སྤྱིའི་འབོར་ཚད་ལས་ཅུང་
མཐོ་བ་ཡོད་པ་མ་ཟད་སྔོན་དཔག་བྱས་པར་གཞིགས་ན་ས་འོག་ཆུ་ནི་བོད་
འདི་ཉིད་འཛམ་གླིང་སྤྱི་དང་མཉམ་གནས་བྱ་རྒྱུའི་ཆུའི་ཐོན་ཁུངས་དེ་ཡིན་
ནོ།།
བོད་དུ་འཁྱགས་རོམ་གྱི་རྒྱ་ཁྱོན་ལ་རྨིད་ངོས་སྙོམས་གྲུ་བཞི་ག་ཚོད་
ཡོད་པ་དང་རྒྱལ་ཡོངས་ཀྱི་བརྒྱ་ཆ་ག་ཚོད་ཟིན་གྱི་ཡོད་དམ།
ལན། བོད་ཀྱི་འཁྱག་རོམ་གྱི་རྒྱ་ཁྱོན་ལ་རྨིད་ངོས་སྙོམས་གྲུ་བཞི་མ་ཁྲི་
གཉིས་ཚེག་བདུན་བཞི་ཙམ་ཡོད་པ་དང་།རྒྱལ་ཡོངས་ཀྱི་འཁྱག་རོམ་གྱི་བརྒྱ་
ཆ་ཞེ་དྲུག་ཚེག་བདུན་ཟིན་གྱི་ཡོད།
བོད་ཀྱི་འཁྱག་རོམ་ཐོན་ཁུངས་ཀྱི་འབོར་ཚད་ལ་རྨིད་ལྷམ་པ་ག་
ཚོད་ཟིན་གྱི་ཡོད་པ་དང་དེར་དབྱེ་བ་གང་འདྲ་ཡོད།
ལན། བོད་ཀྱི་འཁྱག་རོམ་ཐོན་ཁུངས་ཀྱི་འབོར་ཚད་ལ་རྨིད་ལྷམ་པ་
332ཙམ་ཡོད་པ་དང་དེར་དབྱེ་ན་སྐམ་སའི་འཁྱག་རོམ་དང་མཚོ་ཆགས་
འཁྱག་རོམ་གཉིས་ཡོད་པ་མ་ཟད་འཛམ་གླིང་ཐོག་བྱང་སྣེ་དང་ལྷོ་སྣེ་ཕུད་
འཁྱག་རོམ་འབོར་ཚད་ཆེ་ཤོས་དེ་ཡིན་ཏེ་མིང་ལ་ཡང་འཛམ་གླིང་སྣེ་གསུམ་
པ་ཞེས་ཐོབ་ཡོད།
བོད་ལ་ཐུན་མོང་མ་ཡིན་པའི་རྩི་ཤིང་གི་རིགས་དང་སྲོག་ཆགས་
རིགས་ཅི་ཙམ་ཡོད་པ་དང་དེས་སྤྱིའི་གྲངས་འབོར་གྱི་བརྒྱ་ཆ་ག་ཚོད་
ཙམ་ཟིན་གྱི་ཡོད།
ལན། བོད་ལ་དམིགས་བསལ་དུ་ཡོད་པའི་རྩི་ཤིང་གི་རིགས་955ཙམ་
ཡོད་པ་དང་དེས་བོད་ཀྱི་རྩི་ཤིང་སྤྱིའི་བརྒྱ་ཆ་བཅོ་བརྒྱད་དང་ཚེག་གསུམ་
ཟིན་གྱི་ཡོད། མི་སྔར་བོད་ལ་འོ་འཐུང་སྲོག་ཆགས་རིགས་126ཙམ་མཐོང་རྒྱུ་
ཡོད་པ་དང་དེ་ལས་བོད་ལ་དམིགས་བསལ་དུ་ཡོད་པའི་སྲོག་ཆགས་རིགས་
33ཙམ་ཡོད་པ་དེས་སྤྱིའི་བརྒྱ་ཆ་26ཙམ་ཟིན་གྱི་ཡོད། བོད་ལ་འབུ་སྲིན་
རིགས་4000ལྷག་ཡོད་པ་དང་དེས་བོད་རང་གི་དམིགས་བསལ་འབུ་སྦྲང་
བཞི་ཆ་གཅིག་ལྷག་ཙམ་ཟིན་གྱི་ཡོད་དོ།།
བོད་ལ་སྲོག་ཆགས་ཀྱི་ཐོན་ཁུངས་གང་འདྲ་ཡོད།
ལན། བོད་ལ་ད་ལྟ་མིའི་མཐོང་ཆོས་སུ་འགྱུར་བའི་འོ་འཐུང་སྲོག་
ཆགས་རིགས་142ཡོད་པ་དང་འདབ་ཆགས་རིགས་488དང་སྐམ་ཆུ་གཉིས་
འཚོའི་སྲོག་ཆགས་50ཡོད་ལ་དེའི་ནང་ནས་བོད་ལྗོངས་ས་མཐོར་དམིགས་
བསལ་དུ་ཡོད་པའི་རིགས་22ཡོད་པ་དང་གོག་བགྲོད་སྲོག་ཆགས་རིགས་
46དང་ཉ་རིགས་68བཅས་ཡོད་ལ་སྒལ་ཚིགས་ཅན་གྱི་རི་སྐྱེས་སྲོག་ཆགས་
799ཙམ་ཡོད་ལ་དེའི་ནང་ནས་སྟག་དང་གཟིགསྤྲེལ།འབྲོང་།ཤྭ་བ་སེར་ཆེན།
ཤྭ་བ་སྤོ་དཀར།གཙོད་རིགས།གཡི།གླ་བ།དོམ།སྲམ།གོང་མོ། སྦྲུལ་སོགས་རི་
སྐྱེས་སྲོག་ཆགས་123ནི་རྒྱལ་ཁབ་ཀྱི་གཙོ་གནད་སྲུང་སྐྱོང་སྲོག་ཆགས་ཀྱི་
གྲས་སུ་ཚུད་ཡོད་ལ་རྒྱལ་ཡོངས་ཀྱི་གསུམ་ཆ་གཅིག་ལྷག་ཟིན་གྱི་ཡོད། དེའི་
ནང་ནས་ཀྱང་རྐྱང་དང་འབྲོང༌། བྷང་ག་ལའི་སྟག་སོགས་སྒལ་ཚིགས་ཅན་གྱི་
རིགས་བཞི་བཅུ་ཞེ་ལྔ་ནི་སྟོང་ལ་ཉེ་བ་དང་བོད་ཁོ་ནར་ཡོད་པའི་རྩ་ཆེའི་
སྲོག་ཆགས་ཡིན།
བོད་ལ་མཐོ་རིམ་སྲོག་ཆགས་དང་རྩི་ཤིང་གི་དཔལ་འབྱོར་ཐོན་སྐྱེད་
གང་འདྲ་ཡོད།
ལན། བོད་ལ་མཐོ་རིམ་སྲོག་ཆགས་དང་རྩི་ཤིང་གི་དཔལ་འབྱོར་ཐོན་
ཁུངས་ལེགས་པོ་ཡོད་དེ་ད་ལྟ་མཐོང་ཆོས་སུ་འགྱུར་བའི་སྨན་རྩྭའི་རིགས་
100ལྷག་ཡོད་ལ་དེ་ལས་ཀྲུང་ལུགས་གསོ་རིག་ལ་རྒྱུན་དུ་མཁོ་བའི་སྨན་རྩྭ་
400ལྷག་དང་ཁྱད་པར་དུ་བོད་ལུགས་གསོ་རིག་ལ་མཁོ་བའི་སྨན་རྩྭ་
300ལྷག་ཙམ་ཡོད་པ། ལྷག་པར་དུ་རིན་ཐང་བྲལ་བའི་སྨན་རྩྭ་མི་ཉུང་བ་
ཞིག་ཡོད་དེ་དཔེར་ན་ཁ་ཆེ་ཤ་སྐམ་དང་དབྱར་རྩྭ་དགུན་འབུ། སྙེ་བའམ་ཨ་
བི་ཁ། གཞན་པ་གླ་རྩི་དང་ཤ་བའི་ཁྲག་རྭ།དོམ་མཁྲིས་སོགས་ཡོད་དོ།།
བོད་ལ་མིག་སྔར་ཆུ་གནས་སྲོག་ཆགས་ཀྱི་རིགས་གང་འདྲ་ཡོད།
ལན། བོད་ལ་མིག་སྔར་རྟོགས་ཞིབ་བྱུང་བ་ལས་ཤེས་གསལ། ཆུ་གནས་
སྲོག་ཆགས་རིགས་༧༦༠ལྷག་ཡོད་པ་དང་དེའི་ནང་ནས་གདོད་མའི་སྲོག་
ཆགས་རིགས་458དང་འབུ་སྲིན་ཏེ་ལྷུ་ལུས་སྲོག་ཆགས་རིགས་208དང༌།
འགྲམ་ལྕིབས་རིགས་56བཅས་ཡོད་དོ།།
བོད་ཀྱི་གཏེར་ཁར་རིགས་ག་ཚོད་ཡོད་པ་དང་གཏེར་གནས་ག་
ཚོད་ཡོད།
ལན། བོད་ལྗོངས་ནི་སའི་གོ་ལའི་ཐོག་ས་མཐོ་ཆེ་ཤོས་དང་ས་མཐོ་ཤོས་
དེ་ཡིན། དེས་ན་ལོ་ཆུང་ཞིང་ངོ་མཚར་ཆེ་བའི་ས་གཤིས་ཀྱི་གྲུབ་རིམ་དང༌།
དམིགས་བསལ་གྱི་རང་བྱུང་ས་ཁམས་ཁོར་ཡུག་ལས་ཕུན་སུམ་ཚོགས་པའི་
གཏེར་འགྱུར་གནས་4000ལ་ཉེ་བ་དང་། རྙེད་ཟིན་པའི་གཏེར་རིགས་
125ཡོད། དེའི་ནང་ཐོན་ཁུངས་བསགས་ཚད་ཤེས་རྟོགས་བྱུང་བ་41ཡོད།
ཐོན་ཁུངས་འཛོམས་པའི་གཏེར་ཁ་གཙོ་བོ། ཀེ་དང་ཟངས། ཞ་ཉེ། ཏི་ཚ།
དངུལ། མོལ།ལྕགས། འཐི། གསེར། ཚྭ་མཚོའི་ལིས་དང་པོན།ཅཱ་གཏེར། ད་ལྟ་
གསལ་ཤེས་བྱུང་བའི་གཏེར་ཁའི་ཐོན་ཁུངས་བསགས་ཚད་དང་དེ་བཞིན་ཚྭ་
མཚོའི་ལིས་ཀྱི་ཕུགས་ཀྱི་ཐོན་ཁུངས་དེ་རྒྱལ་ཡོངས་ཀྱི་ཨང་དང་པོར་སླེབས་
ཀྱི་ཡོད།
བོད་ལ་ནུས་ཁུངས་ཀྱི་ཐོན་ཁུངས་གང་འདྲ་ཡོད།
ལན། བོད་ཀྱི་ནུས་ཁུངས་ཀྱི་ཐོན་ཁུངས་ལ་གཙོ་བོ་ཆུ་ནུས་དང་ཉི་འོད་
ནུས་པ་དང་ས་འོག་ཚ་ནུས། རླུང་ནུས། མེ་ཤིང་དང་ལྕི་བ། རིལ་མ་སོགས་
ཡོད་པ་དང། དེ་མིན་རྡོ་སྣུམ་དང་རང་བྱུང་སོལ་རླངས། རྡོ་སོལ་སོགས་ཡོད་
ཀྱང་ཡོད།
བོད་ལ་ཆུ་ནུས་ཀྱི་ཐོན་ཁུངས་གང་འདྲ་ཡོད།
ལན། བོད་ཀྱི་ཆུ་ནུས་ཐོན་ཁུངས་ནི་ནུས་ཁུངས་ཐོན་ཁུངས་ཁྲོད་ཁྱད་
བབ་ཆེ་ཤོས་ཡོད་དེ་རིགས་གཞུང་ལྟར་ན་སྟོང་ཝ་དུང་ཕྱུར་གཉིས་གཡས་
གཡོན་ཟིན་གྱི་ཡོད་པས་རྒྱལ་ཡོངས་སུ་ཨང་དང་པོ་ཡིན་པ་དང་། སྤྱོད་ཆོག་
དྲྭ་སྟོང་ཝ་ཁྲི་5660ཟིན་གྱི་ཡོད་ལ་རྒྱལ་ཡོངས་ཀྱི་ཨང་གསུམ་པར་སླེབས་ཀྱི་
ཡོད།
བོད་ལ་འོད་ནུས་ཀྱི་ཐོན་ཁུངས་ཀྱི་གནས་བབ་གང་འདྲ་ཡོད།
ལན། འོད་ནུས་ཐོན་ཁུངས་ནི་བཟའ་ཆ་ཐོན་སྐྱེད་དང་ལྷག་པར་རྩི་
ཤིང་རིགས་ཀྱི་བཟའ་ཆ་ཐོན་སྐྱེད་བྱ་བའི་ཆ་རྐྱེན་མེད་དུ་མི་རུང་བ་ཞིག་
ཡིན་ཏེ། ཉི་འོད་ཕོག་ཡུན་རིང་བ་དང་ཉི་མའི་ཟེར་འགྱེད་ཆེ་བ་དང་འོད་
ནུས་ཀྱི་ཐོན་ཁུངས་ཕུན་སུམ་ཚོགས་པ་ནི་བོད་ཀྱི་ཞིང་ལས་ཐོན་སྐྱེད་ཐད་ཀྱི་
ལེགས་ཆ་ཆེ་ཤོས་ཤིག་ཡིན་ཏེ་བོད་ཀྱི་ལོ་རེའི་ཉི་མའི་ཟེར་འགྱེད་དྲོད་ཚད་
ནི་རང་རྒྱལ་གྱི་ཤར་ཁུལ་དང་མཚོ་རྒྱུད་ཁུལ་གྱི་ལྡབ་གཅིག་ཚེག་ལྔ་ནས་
ས་བར་ཟིན་གྱི་ཡོད་པ་དང་ལོ་ཏོག་སྐྱེ་རིང་གི་ཉི་འོད་ཕོག་ཡུན་ཆུ་ཚོད་
2315ནས་2417བར་ཟིན་གྱི་ཡོད་པས་དེ་ལོ་ཧྲིལ་པོའི་བརྒྱ་ཆ་71ནས་82བར་
ཟིན་གྱི་ཡོད།
ནམ་རྒྱུན་འཚོ་བའི་ཁྲོད་འོད་ནུས་ཐད་ཀར་བེད་སྤྱོད་བྱ་སྟངས་གང་
དག་ཡོད།
ལན། བོད་དུ་ནམ་རྒྱུན་འཚོ་བའི་ཁྲོད་བེད་སྤྱོད་བྱ་སྟངས་ལ་དབྱེ་ན་
གཙོ་བོ་ཉི་ཐབ་དང་ཉི་གློག་གཉིས་ཡོད།
བོད་ཀྱི་གནམ་གཤིས་ཐོན་ཁུངས་ལ་ཁྱད་ཆོས་གང་ཡོད།
ལན། བོད་ལྗོངས་ས་མཐོ་ནི་འོད་ནུས་ཐོན་ཁུངས་ཧ་ཅང་ཕུན་སུམ་
ཚོགས་ལ་ལྷག་པར་དུ་ཉི་འོད་ཕོག་ཡུན་རིང་ལ་ཉི་མའི་སྤྱིའི་འགྱེད་འཕྲོ་ཆེ་
བ་དང་ཚ་ཚད་ཀྱི་ཐོན་ཁུངས་ནི་ས་དབྱིབས་དང་དྲོད་ཚད་བཅས་ཡུལ་དུས་
ཀྱི་འགྱུར་བ་དང་ཐད་ཀར་འབྲེལ་ཡོད། དེར་བརྟེན་བོད་ཀྱི་ལོ་རེའི་གནམ་
གཤིས་ཆ་སྙོམས་ཚ་གྲང་ཁྱད་པར་ཧ་ཅང་ཆེ། དེས་མ་ཟད་བོད་ཀྱི་ས་ཆ་མང་
ཆེ་བའི་ལོ་རེའི་ཆར་ཆུ་འབབ་ཚད་ནི་སྤྱིར་ཧའོ་རྨིད་1000ཟིན་གྱི་མེད། འོན་
ཀྱང་ཧི་མ་ལ་ཡའི་རི་རྒྱུད་ཀྱི་ལྷོ་ངོས་དང་བོད་ཀྱི་ཤར་ལྷོའི་མཐའ་མཚམས་
ས་ཁུལ་འགའ་ཞིག་ལ་ཆར་ཆུ་ལྷག་པར་འབེལ་པོ་ཡོད།
བོད་ལ་ཡུལ་སྐོར་ཐོན་ཁུངས་གང་འདྲ་ཡོད་དམ།
ལན།བོད་ལ་གཞན་དང་མི་འདྲ་བའི་དམིགས་བསལ་གྱི་ཡུལ་སྐོར་ཐོན་
ཁུངས་ཡོད་དེ་གངས་རི་དང་ནགས་རི། སྤང་རི། བྲག་རི། གཡའ་རི། ཉིན་རི་
དང་སྲིབ་རི་སོགས་རིའི་རང་བྱུང་གི་བཀོད་པ་སྣ་ཚོགས་དང་མཚོ་དང་
མཚེའུ། གཙང་པོ་དང་ཆུ་མིག་སོགས་ཆུའི་གནས་སྟངས་ཁྱད་པར་ཅན་སྣ་
ཚོགས་ལ་ས་བབ་དང་ས་དབྱིབས་སོགས་ས་བཅུད་ལེགས་པ་དང་ཉིན་མོ་སྔོ་
བསངས་ཀྱི་ནམ་མཁའི་མཐོངས་ལ་སྤྲིན་དཀར་གྱི་སྟངས་སྟབས་མཛེས་པ།
མཚན་མོ་ནམ་གུང་དུ་སྐར་ཚོགས་ཀྱིས་མི་རྣམས་ཀྱི་མིག་དབང་འདྲེན་པ་
སོགས་དང་བོད་ཁུལ་ཁོ་ནར་ཡོད་པའི་སྲོག་ཆགས་འདྲ་མིན་གྱིས་ལྗོངས་རྒྱུ་
བ་རྣམས་ཀྱི་ཡིད་ཁ་དབང་མེད་འདྲེན། དེས་མ་ཟད་བོད་ནི་རིག་གནས་ཀྱི་
ལོ་རྒྱུས་ཡུན་རིང་ལྡན་པའི་མི་རིགས་ཤིག་ཡིན་ཏེ་བོད་བརྒྱུད་ནང་བསྟན་
དང་བོན་གྱི་བསྟན་པ་གཉིས་འཛིན་སྐྱོང་སྤེལ་གསུམ་བྱ་ས་གཙོ་བོའང་བོད་
དེ་ཉིད་ཡིན་པ་མ་ཟད་བོད་རིགས་ནི་དུས་དང་རྣམ་པ་ཀུན་ཏུ་འགྲོ་འདུག་
ཀུན་སྤྱོད་ཚུལ་དང་མཐུན་པ་གཙོ་བོར་བཟུང་བའི་མི་རིགས་ཤིག་ཡིན་པས་
བོད་ཀྱི་དུས་ཆེན་དང་གྱོན་གོས། ལས་གླུ་སོགས་དམངས་སྲོལ་གོམས་གཤིས་
མཐའ་དག་ནི་ལྗོངས་རྒྱུ་བ་རྣམས་ཀྱི་ཡིད་དབང་འཕྲོག་ས་ཤ་དག་ཡིན། ད་
དུང་དེས་མ་ཚད་བོད་ལ་དགོན་པ་དང་ལྷ་ཁང་། གནའ་བོའི་མཆོད་རྟེན་
དང་བྲག་ཕུག ལྡེབ་རིས་སོགས་གནས་ཁྱད་པར་ཅན་གྲངས་ལས་འདས། དེ་
ལས་ཆེས་མང་བའི་གྲགས་ཆེན་གྱི་དགོན་པ་དང་གནའ་བོའི་བང་སོ་ནི་རྒྱལ་
ཁབ་དང་ལྗོངས་རིམ་པའི་གཙོ་གནས་རིག་གནས་སྲུང་སྐྱོང་ཁུལ་ཡིན་ཏེ།
དཔེར་ན་ཕོ་བྲང་པོ་ཏ་ལ་དང་ར་ས་འཕྲུལ་སྣང་གཙུག་ལག་ཁང་། འབྲས་
སྤུངས་དགོན་པ།སེ་ར་དགོན་པ།ས་སྐྱ་དགོན་པ།བཀྲ་ཤིས་ལྷུན་པོ་དགོན་པ་
དང་ཞ་ལུ་དགོན་པ། སྤུར་རྒྱལ་བཙན་པོའི་བང་སོ་དང་གུ་གེ་རྒྱལ་རབས་ཀྱི་
གནའ་ཤུལ་སོགས་ཡོད།
བོད་ཀྱི་ཡུལ་སྐོར་ས་ཁོངས་གང་དག་ཐོན་སྐྱེད་བྱེད་ཀྱི་ཡོད་པ་དང་
དེ་ལས་གང་དག་གཙོ་བོར་བཟུང་ཡོད།
ལན། མིག་སྔར་བོད་ཀྱི་ཡུལ་སྐོར་ས་ཁོངས་ནི་ལྷ་ས་དང་གཞིས་ཀ་རྩེ།
ལྷོ་ཁ་གཞིར་བཟུང་ནས་ཐོན་སྐྱེད་བྱེད་ཀྱི་ཡོད་དེ་བོད་བྱང་ཤར་གྱི་ཡུལ་སྐོར་
ཐོན་ཁུངས་ནི་སྤྱིའི་ཆ་ནས་ཐོན་སྐྱེད་བྱས་མེད་པ་དང་ཐོན་སྐྱེད་བྱས་པ་དེ་
དག་ལས་སྤྱི་ཚོགས་ཀྱི་ཐོན་ཁུངས་གཙོ་བོར་གནས་ཡོད་ལ་ལྷག་པར་དུ་
དགོན་སྡེའི་ཡུལ་སྐོར་ནི་དམིགས་བསལ་གྱིས་མཐོ་བ་ཡོད། དེ་ཡང་རང་བྱུང་
གི་ཡུལ་སྐོར་ཐོན་ཁུངས་ཐོན་སྐྱེད་བྱས་པ་ཆེས་ཉུང་བ་དེ་ནི་བོད་ས་མཐོའི་
ངོ་མཚར་བའི་རང་བྱུང་གི་གནས་མང་ཆེ་བ་ནི་ས་ཐག་རྒྱང་ལ་ས་བབ་མཐོ་
བ་མ་ཟད་འགྲིམ་འགྲུལ་སྟབས་མི་བདེ་བས་སོ།
བོད་ཀྱི་ནགས་ཚལ་ཐོན་ཁུངས་དེ་རྒྱལ་ནང་དུ་གནས་བབ་གང་འདྲ་
ཞིག་ཏུ་སླེབས་ཀྱི་ཡོད།
ལན། བོད་ཀྱི་ནགས་ཚལ་ཐོན་ཁུངས་ནི་རིགས་སྣ་མང་ལ་ཕུན་སུམ་
ཚོགས་པོ་ཡོད་པས་བོད་རང་སྐྱོང་ལྗོངས་ནང་ཁུལ་དུ་ནགས་ལས་ཁུལ་གཙོ་
བོ་སུམ་ཅུ་ཡོད་ཅིང་ནགས་ཁོངས་ས་ཆའི་རྒྱ་ཁྱོན་ལ་ཧའོ་རྨིད་ངོས་སྙོམས་གྲུ་
བཞི་མ་ཁྲི་བདུན་བརྒྱ་དྲུག་ཅུ་ཡོད་ལ་བོད་ཀྱི་ནགས་ཚལ་ཆ་སྙོམས་ཧའོ་
རྨིད་རེའི་གསོག་ཉར་ཚད་རྨིད་ལྷམ་པ་336ཙམ་ཟིན་ཏེ་རྒྱལ་ཡོངས་སུ་ཨང་
གཉིས་པར་སླེབས་ཀྱི་ཡོད་ལ་རྒྱལ་ཡོངས་ཀྱི་ཤིང་ནགས་གསོག་ཉར་བྱས་
ཚད་ལས་བརྒྱ་ཆ་བཅུ་གསུམ་ཚེག་བཞི་ཟིན་གྱི་ཡོད།
